322450.url	Aseesimees Jüri Ratas Olen Riigikogu juhatuse nimel vastu võtnud viis eelnõu . Meie kodu‑ ja töökorra seaduse kohaselt otsustab Riigikogu juhatus nende edasise menetlemise . Austatud Riigikogu ! Läheme teadete juurde . Esiteks , Riigikogu esimees on edastanud Riigikogu liikmete Lembit Kaljuvee , Valeri Korbi ja Eldar Efendijevi esitatud arupärimise majandus‑ ja kommunikatsiooniministrile . Teiseks , Riigikogu juhatus on edastanud Vabariigi Valitsuse s.a <arv>. novembril esitatud Eesti seisukohad Euroopa Komisjoni rohelise raamatu " Autoriõigus teadmistepõhises majanduses " kohta Euroopa Liidu asjade komisjonile ning on määranud Vabariigi Valitsuse seisukohtade ning rohelise raamatu kohta arvamust andma kultuurikomisjoni . Arvamuse esitamise tähtaeg on s.a <arv>. november kell <arv> . Kolmandaks , Riigikogu liige Inara Luigas palub teatada , et need , kes soovivad avaldada toetust ja anda allkirja Petserimaa toetusrühma , Kagu-Eesti saadikurühma ja Ida-Virumaa saadikurühma ühisavaldusele seoses muutuva piiriületuskorraga , saavad seda teha kohe pärast täiskogu istungi lõppu istungisaalis . Neljandaks , Riigikogu liige Ott Lumi palub teatada , et esmaspäeval , <arv>. novembril algusega kell <arv>.<arv> toimub ruumis L <arv> Riigikogu üliõpilaskonna toetusrühma asutamise koosolek . Austatud Riigikogu ! Teeme kohaloleku kontrolli . Kohaloleku kontroll Kohalolijaks registreerus <arv> Riigikogu liiget , puudub <arv>. Aseesimees Jüri Ratas Austatud Riigikogu ! Alustame tänase päevakorrapunkti menetlemist . Selleks on olulise tähtsusega riikliku küsimuse " Eesti hariduse kvaliteet ja kättesaadavus " arutelu . Enne arutelu algust lubage mul teid lühidalt informeerida selle arutamise korrast . Riigikogu kodu‑ ja töökorra seaduse § <arv> kohaselt määras juhatus kultuurikomisjoni ettepanekul selle olulise tähtsusega riikliku küsimuse arutamiseks järgmise korra . Kultuurikomisjoni esimehe Peeter Kreitzbergi ettekanne kestab kuni <arv> minutit , küsimustele vastamiseks on aega kuni <arv> minutit . Eesti Kaubandus-Tööstuskoja juhatuse esimehe Toomas Lumani ettekanne kestab kuni <arv> minutit , küsimustele vastamiseks on aega kuni <arv> minutit . Eesti Koostöö Kogu juhatuse esimehe Peep Mühlsi ettekanne kestab kuni <arv> minutit , küsimustele vastamiseks on aega kuni <arv> minutit . Riigikogu liige võib esitada ettekandjatele kokku kaks küsimust . Pärast ettekandeid on võimalus pidada läbirääkimisi . Läbirääkimised kestavad kuni sõnavõttude lõpuni , kuid mitte kauem kui tänase istungi lõpuni . Sõnavõttudega võivad esineda Riigikogu liikmed , komisjonide ja fraktsioonide esindajad . Sõnavõtutaotluse on Riigikogu juhatusele esitanud ka haridus‑ ja teadusminister Tõnis Lukas . Austatud Riigikogu ! Teen Riigikogule ettepaneku , et esimesena saab läbirääkimiste voorus sõna haridus‑ ja teadusminister Tõnis Lukas , tema sõnavõtt kestab kuni kaheksa minutit . Seejärel saavad soovi korral sõna fraktsioonide esindajad ja teised soovijad . Pärast arutelu lõppemist Riigikogu otsust vastu ei võta . Alustame päevakorrapunkti menetlemist . Ma palun ettekandeks Riigikogu kõnetooli kultuurikomisjoni esimehe Peeter Kreitzbergi ! Peeter Kreitzberg Austatud Riigikogu juhataja ! Lugupeetud kolleegid ! Austatud minister ! Täna me arutame sisuliselt kolmandat korda haridustemaatikat , sest haridusele keskendus ka arutelu inimarengu aruande ümber , samuti arutelu majandusprobleemide ümber . Kui arvestada seda , et riigikontrolör tegi üleeile samuti päris põhjapanevaid avaldusi , siis oleme haridusteema kallale asunud päris tõsiselt . Samas tuleb ütelda , et enamiku siin tehtud radikaalsete ettepanekutega võib nõustuda . Sissejuhatuseks ütlen , et rahvusvahelises konkurentsis on teadmine muutumas olulisemaks kapitalist ja tööjõust . Eesti haridussüsteemi tuleb vaadelda osana Euroopa ja maailma haridussüsteemist . Eesti haridus peab muutuma paremini kättesaadavaks ja tema kvaliteet oluliselt paremaks . Järgnevalt tahan anda ülevaate Eesti hariduse tasemest . Ma ei peatu pikemalt tabelitel , teil on kõigil võimalus need paberil kätte saada ja ise neid uurida . Esimene tabel näitab meile , et me oleme väga haritud ühiskond . Aastal <arv> olime väga paljude riikide hulgas keskharidusega inimeste arvu poolest teisel kohal , aga asi läheb üldiselt halvemaks . Ei ole eriti hea meie seis praegu ka selles osas , kui palju meil on kesk‑ või põhiharidusega piirdunud inimesi või neid , kelle haridustase jääb alla selle . Väljalangevusandmed on meil olemas . Eriti kurb on vaadata väljalangevust õhtukoolist . Minu meelest tuleb selle õppevormiga midagi radikaalset ette võtta , sest väljalangevus on <arv>–<arv> % ja hariduse kvaliteet suhteliselt küsitav . Nüüd mõningad olulisemad seisukohad . Kõigepealt , harimatus destabiliseerib sisejulgeolekut . Põhihariduseta inimesi on Eestis üle <arv> % , kinnipidamisasutustes on nende hulk aga üle <arv> % . Harimatus laastab ka riigieelarvet . Põhihariduseta inimesed lähevad oma elu jooksul Euroopa Liidu liikmesriikidele maksma <arv>,<arv>–<arv> miljonit eurot abirahade , toetuste , vanglate ja politsei rahastamise näol . Kõige suurem kadu , üle <arv> õpilase , on päevase õppevormi <arv>. klassis , kus osa õpilasi ootab lihtsalt <arv>. eluaasta täitumist , et koolikohustuse saaks lugeda täidetuks ja ta võiks lahkuda . Vahepeal segavad nad mitu aastat teistel õpilastel õppimist ja õpetajatel õpetamist . Siit ka kaalumiseks esimene ettepanek , mille õigsuses ma isiklikult olen küll enam kui veendunud . Pärast algkooli lõppu tuleks seadustada nelja-aastase töökooli võimalus kutseõppeasutuste juures , loomulikult vabatahtlikkuse alusel , nendele , kes muutuvad ebakontaktseks juba algkooli lõpuks . Pole mõtet teha nägu , et nad hiljem õpivad . Nad ei tee seda . Nad õpivad mittemidagitegemist . Eesti elanikkond oli <arv>. aastal maailma riikide hulgas üks haritumaid , jäädes keskharidusega inimeste osakaalult alla vaid Tšehhile . Lühikese ajaga on keskhariduse omandanute osakaal vanuserühmas <arv>–<arv> aastat vähenenud <arv>%‑ni , Tšehhis on see aga kasvanud <arv>,<arv>%‑ni . Noorte hulk , kes on omandanud vaid põhihariduse või pole omandanud ka põhiharidust , on meil <arv>,<arv> % . Võrdluseks : Soomes <arv>,<arv> % , Tšehhis <arv>,<arv> % , Sloveenias <arv>,<arv> % . Kui me oleme vaimustunud PISA uuringute tulemustest , siis peame arvestama , et meil osa õpilasi ei osale selles uuringus , sest nad kaovad koolist enne ära . Nii et ei maksa üleliigset uhkust nende tulemuste üle tunda . Kutseõppeasutustes katkestas eelmisel õppeaastal õpingud <arv> % õppurite koguarvust . Huvitav on see , et <arv> % katkestajatest olid asunud õppima pärast põhikooli lõpetamist ja <arv> % pärast üldkeskhariduse omandamist . Põhjused vajavad täpsemat selgitamist . Eestis jätkab praegu <arv>‑aastastest noortest õppimist <arv>,<arv> % , Leedus <arv>,<arv> % , Soomes <arv>,<arv> % ja Rootsis <arv>,<arv> % . Tuleks tõsiselt kaaluda koolikohustuse kehtestamist <arv>. eluaastani . See on küll põhjustanud väga suuri vaidlusi , sest paljud õpetajad tunnevad hirmu , et kui nad seni pidid hoidma õpilasi koolis <arv>. eluaastani , siis nüüd peavad nad seda tegema <arv>. eluaastani . Lahendus on selles , et haridustee tuleb muuta paindlikumaks . Töökool on üks asi , mis aitab seda probleemi lahendada . Võimalik , et peame üldse põhihariduse õppekavad ümber mõtestama . Kõrgharidus on meil väga ekstensiivselt arenenud . Me ületame kõrgharidusega noorte arvu poolest nii Soomet kui ka Euroopa Liidu keskmist ja seda mäekõrguselt . Selles mõttes võiks meie majandus olla üks kõige kiiremini arenevaid , aga kahjuks ta seda enam ei ole . Imelik on see , et kui kritiseeritakse , et väga paljud noored valivad pehmeid õppekavasid , siis Euroopa Liidu riikidega võrreldes me keskmisest küll eriti palju ei erine . Meil valib <arv>,<arv> % üliõpilastest äri , juura või sellise eriala , Euroopa Liidu keskmine on <arv>,<arv> % . Mis puudutab aga inseneriõpet , siis Soome on radikaalselt teinud keskmisest erineva valiku . Soomes õpib inseneriõppes ja lähedastel erialadel <arv> % üliõpilastest , meil umbes <arv> % . Samas , kui me vaatame Norrat , siis Norras on see <arv> % ringis . Nii et ega me oma isiklikke eesmärke või riigi eesmärke nendest tabelitest väga kergesti tuletada ei saa . Ma arvan , et ei ole erilist mõtet vaadata haridust lahus majandusest ja teistest eluvaldkondadest . Kõik need valdkonnad moodustavad ühtse süsteemi ja alles selle süsteemi taustal on võimalik rääkida sellest , kas ühte või teist asja on palju või vähe . Meie keskharidust iseloomustab , nii nagu siin palju kordi on räägitud , väga tugev rõhuasetus akadeemilisele haridusele , gümnaasiumiharidusele . Eestis läheb pärast põhikooli gümnaasiumi <arv>,<arv> % põhikooli lõpetajatest , meist eespool selles osas on ainult Luksemburg . Aga kui te võrdlete Luksemburgi tööhõivet – pangandus , teenindus ja muud pehmed sfäärid – , siis nende puhul on see võib-olla isegi õigustatud . Soome , kes oli paarkümmend aastat tagasi meiega üsna sarnases situatsioonis , on jõudnud selleni , et ainult <arv>,<arv> % põhikoolilõpetajatest valib puhtakadeemilise jätku , aga seal on põhikoolilõpetajatel ka väga palju võimalusi valida kutseõpet , mida meil ei ole . Üks asi , mis viib tasakaalust välja kutseõppe ja gümnaasiumihariduse , on see , et kutseõppeasutused paiknevad meil kontsentreeritult teatud piirkondades : Tallinnas , Ida-Virumaal , Tartus . Kui me läheme kutseõppekeskuste teed , siis peame arvestama , et kutseõppe territoriaalne kättesaadavus kindlasti väheneb , mis ei tähenda seda , et me ei peaks kutseõppekeskusi looma . Üks põhjus , miks minnakse gümnaasiumidesse , on gümnaasiumi territoriaalne parem kättesaadavus , meie kutseõppevõrgu kontsentreeritud paiknemine teatud kindlates piirkondades ja lastevanemate soov jätta lapsed haridust omandama kodu lähedale , mis tagab parema sotsiaalse kontrolli ja tuleb ilmsesti perekonnale odavam . Sellel on ka ajaloolised põhjused : üldharidust on ikka rohkem väärtustatud . Kuid on üks täiesti ebaloomulik asi – koolide rahastamishuvi . Kindlasti on väga paljud gümnaasiumid huvitatud sellest , et saada enda gümnaasiumiastmesse võimalikult palju oma põhikooliastme lõpetajaid , sest tegemist on pearahaga . Koolide rahastamishuvi on kindlasti üks tegur , mis sunnib õpilasi akadeemilisi valikuid langetama . Nagu ma ütlesin , põhikoolijärgsed valikud ei ole meil piisavad . Gümnaasiumivõrgust on palju räägitud . Ka riigikontrolör soovitas üleeile gümnaasiumiastme riigistada . Ma isiklikult olen sama meelt , kuigi ma tean , et siin saalis on inimesi , kes sellega päriselt ei nõustu . Võib öelda , et meie massigümnaasiumi funktsioonid ei ole enam päris selged . Kui te vaatate riigieksameid , siis need ühtpidi tahavad anda hinnangu keskkooli lõpetamisele , teistpidi tahavad anda hinnangu sellele , kas noor inimene on võimeline astuma ülikooli . Seoses uue õppekava koostamisega tuleb muuta paindlikumaks lõpueksamite süsteem , eristades keskhariduse omandamise nõuded ülikoolidesse ja teistesse kõrgkoolidesse vastuvõtu nõuetest . Keskhariduse ühtlase kättesaadavuse huvides tuleks kaotada teravad vaheseinad gümnaasiumide ja kutsekeskkoolide vahel . Gümnaasiumis võiks olla võimalik õppida kutseharus ja kutsekeskkool peaks lisa-aasta abil laiendama üldhariduse omandamise võimalusi . Nüüd mõned rahastamisnäitajad . Siin ei ole eriti mitte millegagi kiidelda . See tabel näitab meile väga ilusasti üht asja . Esiteks , meie rahastamine avalikest kulutustest on <arv>,<arv> % SKT‑st , samal ajal on meie hariduse massilisus tipus . Eestis õpib haridussüsteemis <arv> % inimesi . Meist eespool on ainult kolm riiki : Mehhiko , Iisrael ja Island . Aga rahastamise koha pealt oleme selles tabelis , võrrelduna SKT‑ga , mitte üldsummadega , <arv>. kohal . See tabel ei demonstreeri ka midagi palju teistsugust . Eesti on siin tagaotsas võrrelduna SKT‑ga ühe inimese kohta ja kulutustega ühe inimese kohta , meist tahapoole jäävad Slovakkia , Iirimaa ja Rumeenia . See tabel lisab absoluutsummades , mitmendal kohal me oleme , aga mingit uudist siit ei teki . Kui me hakkame vaatama meie hariduse rahastamist astmete kaupa , siis siin on päris suured disproportsioonid . Meie alushariduse rahastamine võrdub umbes <arv>%‑ga Euroopa Liidu keskmisest rahastamisest per capita , korrigeerituna raha ostujõuga . Põhikooli vanema astme ja keskharidust omandava õpilase peale tehtavad kulutused moodustavad ca <arv> % Euroopa Liidu keskmisest , üliõpilase peale tehtavad kulutused on ca <arv> % . Täiendusõppest on häbi rääkida , siin me jääme kümnekordselt maha . Nüüd haridusest ja majandusest . Tekkis tahtmine rääkida ka natuke majandusest . Majandusinimesed räägivad pidevalt haridusest , mille eest muidugi suur tänu neile , aga ma arvan , et haridusest ei ole võimalik rääkida täiesti lahus majandusest . Praegu valitseb Eestis vastuolu suhteliselt lihtsat tööjõudu vajava majanduse struktuuri ning tööturul olevate ja lähiaastatel lisanduvate uute töötajate suhteliselt kõrge haridustaseme vahel ( " Inimarengu aruanne <arv> " ) . Tulenevalt muutustest konkurentsitingimustes nii liikmesriikides kui ka maailmaturul on vaja luua uusi kõrge lisandväärtusega töökohti ja kasvatada olemasolevate töökohtadega seotud tootlikkust ( Eesti seisukohad Lissaboni strateegia aruande ja ühenduse Lissaboni programmi <arv>–<arv> kohta ) . Haridus‑ ja majandusvaldkond peavad olema palju paremini koordineeritud , sest nad täidavad paljuski samu funktsioone . Haridus koolitab , tegeleb teadus‑ ja arendustegevusega ning tegeleb üle maailma üha enam ka ettevõtlusega , mida nimetatakse akadeemiliseks kapitalismiks . Majandus tegeleb ettevõtlusega , peaks tegelema teadus‑ ja arendustegevuse ning innovatsiooniga ja peaks tegelema tasemekoolituse ja täienduskoolitusega . Töökohad on kogu Euroopas muutunud üha ajutisemaks , keskmine töökoha kestus on Euroopa Liidus kolm aastat . Surve täiendus‑ ja ümberõppele üha kasvab . See on see valdkond , milles me oleme kõige rohkem maha jäänud . Vaatame Eesti eksporti . Eesti eksport on mitmel eelneval aastal kasvanud kiiremini kui Euroopa Liidus . Murrang saabus <arv>. aastal , kui meie kasv oli <arv> % Euroopa Liidu <arv> % vastu . <arv>. aasta kaheksa kuuga kasvas Eesti eksport <arv>,<arv> % , Euroopa Liidus keskmiselt <arv> % . See , et andekad Eesti üliõpilased eelistavad välisülikoole , seab koostoimes madalale lisandväärtusele rajatud majandusega ohtu meie jätkusuutlikkuse tervikuna . Hariduse ja majanduse liit ei toimi hariduse alarahastamise korral . Kui majandus vajab head hariduskeskkonda , tuleb see kinni maksta ja lisaks seada innovaatilised sihid majanduses . Tööturu ja hariduse seoseid ei saa analüüsida ainult töötajate formaalhariduse taseme järgi . Isiksuslikud omadused mängivad sageli palju suuremat rolli kui ainealased teadmised ja oskused . Eesti kool on vabanenud selgetest kasvatussihtidest , sest ei oska omavahel siduda vabadust ja ühisväärtusi . Vabadus on muutunud kõikelubatavuse sünonüümiks , sellest ka pidevad vägivallaprobleemid ja probleemid seoses õpetajate ja koolijuhtide õigustega . Lissaboni protsess on seadnud eesmärgiks viia teadus‑ ja arenduskulutused <arv>%‑ni SKT‑st . See jaguneks nii , et <arv> % tuleks avalikest kulutustest ja <arv> % ettevõtlusest . Eesti on oma üldiste kulutuste poolest Euroopa Liidu keskmisest väga tugevasti maas . Kui Euroopa Liidu keskmine on umbes <arv>,<arv> , siis Eestis on see <arv>,<arv> . Rootsist , Jaapanist ja Soomest ei maksa üldse rääkida . Jaapan ja Rootsi panustavad ettevõtluse kaudu üle <arv> % , panus Eesti riigieelarvest peaks olema <arv> % lähedal , kuid ettevõtluse osa on vähene . Muidugi ei ole meil ka nii suuri ja tugevaid ettevõtteid , kes siia panustaksid , ja välisettevõtted oma tütarettevõtetesse väga hästi panustada ei taha . Sisendi-väljundi dilemma . Me räägime väga palju sellest , et teadusele tuleb anda <arv> % SKT‑st . Me ei räägi peaaegu kunagi , mida me sealt saada tahame . See on Euroopa Liidu riikide üks kõige suuremaid probleeme seoses teaduspoliitikaga . Eesti tööhõivet iseloomustab , et töötajate arvu poolest jaguneb see enam-vähem võrdselt mikro‑ , väike‑ , keskmise suurusega ja suurettevõtete vahel . Aga Eesti eripära on see , et meil on tunduvalt vähem inimesi hõivatud suurettevõtetes : meil <arv>,<arv> % , Euroopa Liidus <arv>,<arv> % . See vajutab kahtlemata oma pitseri ettevõtluses toimuvale haridus‑ ning teadus‑ ja arendustegevusele . Suurettevõtteid on meil <arv>,<arv> % , inimesi töötab seal tunduvalt rohkem . Aga arvestatavaid uuringuid suudavad rahastada ennekõike suurettevõtted , samuti suuremad riigid . Olgem realistlikud : <arv> % kõigist erasektori teadus‑ ja arendustegevuse investeeringutest leiab aset seitsmes maailma suuremas tööstusriigis ja <arv> % USA‑s . Eesti teadus‑ ja arendustegevus peaks väga tugevasti panustama tehnosiirdesse , nii nagu teeb seda Nokia , ja võib-olla mitte mängima suure teaduse tegemist seal , kus seda tegelikult ei ole . Kui haridus on väga tähtis ettevõtluskeskkonna kujundamisel , millest härra Luman rääkis eelmisel korral ja nähtavasti räägib ka täna , siis ettevõtlus on väga tähtis haridus‑ ja teaduskeskkonna kujundamisel . Esiteks , lõplik väljaõpe saab inimesel toimuda üldiselt ettevõttes endas . Sidusala hariduse ja majanduse vahel on kahtlemata karjäärinõustamine . Ma usun , et Eesti vajab piirkondlikke või maakondlikke tänapäevase infobaasi ja ettevalmistusega spetsialistidega varustatud karjäärinõustamiskeskusi , mis teenindaksid nii haridus‑ kui ka tööturusfääri . Suured probleemid on kahtlemata seotud koolivõrguga . Ühelt poolt kaitstakse kodulähedast kooli , teiselt poolt näeme , et üheksa õppeaasta jooksul oleme kinni pannud <arv> algkoolist <arv> . Mõned ütlevad , et see on väga halb , mina ütlen , et see on liialt väheradikaalne . Ei ole vaja pidada kooli igas külas , koolibuss lahendab väga paljud probleemid . Meil on vaja tugevaid koole . Kui me räägime hariduse kvaliteedist ja kättesaadavusest , siis hariduse kättesaadavus tähendab mis tahes taseme kvaliteetse hariduse võrdset kättesaadavust kõigile Eestimaa lastele ja noortele , sõltumata nende isiklikest rahalistest võimalustest , elukohast ja rahvusest . Kättesaadavusega seoses mõned andmed . Me teame väga hästi , et ligi <arv> % omavalitsustes ei piisa lasteaiakohti . Meie koolide õpikeskkond erineb omavahel oluliselt . Meie omavalitsuste võimekus panustada haridusse erineb mitmeid kordi , eriti gümnaasiumiastmes . Ligi <arv> % üliõpilastest töötab õppimise kõrvalt , et õpinguid rahastada . Üliõpilaste õppetoetuste ja õppelaenude süsteem vajab lähiaastatel kardinaalseid muudatusi . Täiskasvanuhariduses on hõivatud vaid <arv>–<arv> % töötajatest , samas kui Skandinaavia maades küünib see üle <arv> % , Euroopa Liidu keskmine on üle <arv> % . Seal , kus on tegemist hõreda asustusega piirkonnaga , on kahtlemata õigustatud väga väikeste koolide pidamine ja neid ei saa rahastada pearahapõhimõttel . Kuid koolivõrku ei saa ratsionaalselt korraldada valdadekeskselt . Kui lähestikku seisavad pooltühi algkool ja põhikool või pooltühjad põhikoolid , mis kuuluvad eri omavalitsustele , siis on mõistlik nad ühendada , pannes käima koolibussi , vajaduse korral rajada õpilaskodu , mis ei tohi aga olla pelgalt väljamagamiskoht , vaid peab pakkuma huviharidust ja organiseeritud vaba aja veetmist . Kõige enam vajab korrastamist keskhariduse taseme koolide võrk . Nüüd mõningad teesid koolivõrgu ümberkorraldamiseks . Eesti koolivõrgu kujundamisel tuleb tagada võrdsed haridusvõimalused kõigile õpilastele , sõltumata elukohast , vanemate sissetulekust ja sotsiaalsest positsioonist . Kindlasti üks tõde , mis vajab meenutamist , on see , et kool on õpilaste jaoks , mitte õpilased ei ole kooli jaoks , et saaks kooli lihtsalt ülal pidada . Kvaliteetse põhihariduse võrdse territoriaalse kättesaadavuse ja koolivõrgu kulutuste ratsionaalse planeerimise huvides tuleks luua omavalitsuste piire ületavad koolipiirkonnad ( kooli teeninduspiirkonnad ) ning kaaluda maavalitsustele kaasotsustamise õiguse andmist omavalitsuskoolide avamise , käigushoidmise ja sulgemise osas . Gümnaasiumiaste tuleks lahutada põhikooliastmest . Me oleme seda pidevalt korranud , nüüd on aeg asuda selle asjaga tegelema . Küsimus on selles , et ta tuleb viia kutsekeskkoolidega samale haldustasandile , et kaoks omavalitsuste ja koolide rahastamishuvidest lähtuv õpilaste põhjendamatu massiline meelitamine gümnaasiumidesse ja et tekiksid selgete funktsioonidega ja kvaliteedinõuetega gümnaasiumid . Iga hinna eest algkoolide ja pooltühjade põhikoolide käigushoidmisele on alternatiiviks tugevate põhikoolide loomine . See on seisukoht , mille sõnastasime Kareda põhikoolis üle aasta tagasi ja mis on väga laialdaselt omaks võetud . Õpilase edasi-tagasi koolitee peaks mahtuma <arv>–<arv>,<arv> tunni sisse . See tuleks seadusega kehtestada . Kool peab tagama noorele võimekale õpetajale koormuse ( muide , paljud põhikoolid ei suuda seda ) , peab omama tänapäevast õpikeskkonda ning infrastruktuuri , pakkuma õpilastele konkurentsivõimelist haridust ja võimaldama teadliku valiku haridustee jätkamiseks . Põhikoolide ulatuses tuleks ikkagi kaotada nn tasaarvelduse süsteem , mis töötab vastu võrdsete haridusvõimaluste säilitamisele ja pole rahapoliitiliselt põhjendatud . Aga see on vaidlusalune küsimus , kus saalis olevatel erakondadel on erinevaid seisukohti . Ma ei hakka sellel pikemalt peatuma . Maapiirkonna põhikool tuleks riigieelarvelise toetuse abil kujundada täiendavalt huvihariduskeskuseks , mis tagab koolikeskkonna parema kasutuse , õpilaste parema hõivatuse ja pakub õpetajatele paremat tööhõivet . Täispäeva‑ ehk pikapäevakool tuleks muuta projektipõhisest pidevalt toimivaks haridussüsteemi osaks . See oli projekt , mis sai koolidelt , kus seda rakendati , väga suure tunnustuse . Samas võiks paindlikkuse mõttes säilida ka traditsiooniline keskkool , kus on <arv>–<arv> klassi , eriti hõreda asustusega piirkondades , sest siin tuleb ikkagi ka rahastamisega arvestada . Koolide järkjärgulise väljasuretamise asemel , muutes esmalt gümnaasiumi põhikooliks , seejärel põhikooli algkooliks , on parem koolivõrgu kiirem maakondlik või piirkondlik ümberkorraldamine kvaliteetse hariduse ühtlase kättesaadavuse tagamiseks . Parim haridus tähendab parimaid õpetajaid . Taastamist vajab õpetajate täiendusõppesüsteem . Õpetajate kohustused tuleb tasakaalustada nende õigustega . Õpetajate palk ja sotsiaaltagatised ei kindlusta piisava arvu noorte õpetajate kooli tulekut . Käisin Valgamaal , sel sügisel ei tulnud Valgamaale tööle ühtegi noort õpetajat . Õppekavavaidlus ei tohi keskenduda ühe või teise aine tundide mahule , vaid peab keskenduma hariduse sisule ja meetoditele . Faktituupimise asemel tuleb enam rõhku panna huvile , loovusele ja sisemisele motivatsioonile . Põhikooli õppekava tuleb koostada eraldi , lahus gümnaasiumi õppekavast , sest põhikool valmistab õpilasi võrdselt ette nii gümnaasiumi kui ka kutsekooli astumiseks . Kõrgharidus . Minu meelest on ühed kõige muret tekitavamad andmed võimalik välja tuua just seoses kõrgharidusega . Eestist õppis Euroopa Liidu kõrgkoolides <arv>. aasta seisuga <arv> üliõpilast ja praeguse seisuga õpib tunduvalt rohkem . Väidetavalt siirduvad terved eliitkoolide lõpuklassid välismaa ülikoolidesse , pidades meie kõrgharidust väheväärtuslikuks . OECD riikides õpib <arv> Eesti üliõpilast . Eestisse tuleb õppima <arv>–<arv> välisüliõpilast . Arvestagem , et mujale õppima ei lähe mitte kõige viletsamad , vaid üldjuhul kõige paremad . Tekib küsimus , mis hakkab saama meie enda kõrgharidusest üldse . Euroopa kõrgharidus tervikuna põeb nn Wimbledoni sündroomi . Wimbledoni tenniseturniiril ei võida britid mitte kunagi , kuigi nad usinasti seda korraldavad . Euroopa ülikoolid annavad sageli väga head haridust , ainult et tipud lähevad ära Ameerikasse , Euroopa ei saa nautida seda hariduse vilja . Eesti annab väga head keskharidust , kuid Eesti ei saa nautida seda keskhariduse vilja , sest tipud lähevad meilt ära . Meie kõrgharidus peab muutuma atraktiivsemaks andekatele noortele nii meilt kui ka välismaalt , samuti võimekatele õppejõududele . Peame käivitama uue üliõpilaste õppetoetuste süsteemi , mis põhineks nii vajadustel kui ka õppeedukusel . Kõrgkoolid vajavad ka täpsemat liigitust vastavalt ülesannetele , mida nad täidavad , ja paindlikumat kvaliteedikäsitlust . Massiline kõrgharidus on ammu muutunud arenenud riikide normiks , samas ei tohi teha mööndusi kvaliteedis . Senine liigne panustamine nn maailmatasemele pole meid sinna lähemale viinud , küll on aga eemaldanud meie kõrgkoolid Eesti enda probleemidest . Peame kindlad olema , et ei hakkaks toimuma üha kasinamaks muutuva kõrgharidusturu huvikeskne ümberjagamine ja kõrghariduse unifitseerimine . Esimesed ohumärgid on olemas . Kõrgkoolid peavad panustama osa võistlusele kuluvast energiast suuremale koostööle , kasutades meie kasinaid ressursse kogu Eesti huvides . Meie kõrgkoolide konkurentideks pole mitte teised kõrgkoolid , vaid teiste riikide ja maailmajagude kõrgkoolid ja kõrgkoolide konsortsiumid . Paljude riikide kõrgkoolid on omavahel liitunud ühtseteks konsortsiumideks ja on seetõttu tõstnud ka oluliselt oma konkurentsivõimet . Eesti peab seda üksteisele otsavaatamist natukene vähemaks jätma ja vaatama koos Eestist väljapoole . Avalik-õiguslike ülikoolide juhtimine , mis toimub omaenese liikmeskonna baasil toimiva nõukogu kaudu , ei kindlusta piisavalt avaliku huvi esindamist , milleks avalik-õiguslikud ülikoolid on ellu kutsutud . Kuratooriumid või ka uued loodavad ülikoolivälised juhtimisorganid peaksid omandama otsustamisõiguse ülikoolide strateegilisel juhtimisel , nii nagu see toimub paljudes maailma ülikoolides . Ülikoolide üleilmne kriitika on järgmine . Professorid on hüljanud esimeste kursuste üliõpilaste õpetamise oma uurimistöö kasuks , teadmised on muutunud fragmentaarseks ja esoteeriliseks , ei vasta üliõpilaste ega ühiskonna vajadustele . Teadusetegemisest ei tulene automaatselt hea õpetamise tase . Ülikool peab leidma tee , kuidas reageerida muutuvale maailmale . Me ei tohiks ülikooliteaduse hindamisel piirduda vaid CC‑artiklite arvuga . Meie haridus‑ ja teadusstrateegia vajab paremat sidestamist majandusstrateegiaga ja vastupidi . Bologna protsess , mille võtab kokku valem <arv> + <arv> , vajab kriitilist analüüsi . On andmeid , et sajad Eesti üliõpilased , olles omandanud bakalaureusekraadi , astuvad kutsekeskkooli , et omandada kutset . Üliakadeemilised õppekavad ei taga sageli väljundit tööturule ja toovad sageli kaasa ülekoormuse , see on paljude maade tähelepanek , samuti õpingute taasalustamise kutseõppesüsteemis , mis pole kõige ratsionaalsem tee , kuigi iga haridus midagi inimesele ju annab . Nüüd süsteemsed ettepanekud . Eesti haridusseadused vajavad kardinaalselt teistsugust ülesehitust . Me oleme teadnud seda kümme aastat . Mitte koolitüüpide kaupa ülesehitatud seadustik – põhikool , gümnaasium , kutseõppeasutus jne – , vaid ta tuleb üles ehitada haridusastmete kaupa : alushariduse seadus , põhihariduse seadus , keskhariduse seadus , kõrghariduse seadus . See sidestaks palju paremini eri astmete haridusasutused . Aeg on sellega lihtsalt algust teha , kuigi see ei ole väga kiire töö . Eesti avaliku poliitika üks suuremaid probleeme on suutmatus pikemaajalisi plaane süstemaatiliselt ellu viia ning lühiajalise perspektiiviga üksikküsimuste domineerimine otsustusprotsessis . Ma olen veendunud , et vajame haridusstrateegiat , mis käsitleks koos kõiki haridustasandeid ja koordineeriks hariduse teiste eluvaldkondadega , eeskätt majandusega . Võib öelda , et majandus on liberaalne , läheb sinna , kuhu tahab , aga siis ei ole meil mõtet rääkida ka sellest , et haridus ei vasta majanduse nõuetele . Vastavuse küsimus tekib siis , kui ühel ja teisel on mingigi suund või strateegia , muidu ei ole mõtet sellest üldse rääkida . Strateegilisele planeerimisele aitaks kaasa Riigikogu tulevikukomisjoni loomine , mis lähtuks konsensuse põhimõttest ja tagaks vastuvõetavate otsuste kehtimise üle Riigikogu eri koosseisude ja valitsuste . Soome on sellest palju võitnud , Läti on suutnud selle komisjoni luua , meil konsensus puudub . See ei ole väga üldine seisukoht . Suur tänu ! Igor Gräzin Hiljuti ametisse astunud professor Karis juhtis õigesti tähelepanu , et vabrikuks ja kinnisvaraäriks muudetud Tartu Ülikool dehumaniseerib hariduse . <arv> <arv> inimest teevad eimidagi , haridustase on langenud , teadustase samuti . Ma olen kindel , et professor Karis saavutab oma eesmärgi . Kas te ettekannet ette valmistades mõtlesite ka sellele , et on olemas teine vahend , kuidas saaks nn riiklikes ülikoolides kvaliteedi tagasi ? See on nende konkurentsisuhe eraharidusega ja mitte ainult ülikooli‑ , vaid ka gümnaasiumitasemel ja muudel tasemetel . Probleem on selles , et me ei ole tänase päevani aru saanud , mida ministeerium tahab . Sõnades me kuuleme , et eraharidus nagu võiks olla , aga me näeme samme , mis püüavad seda iga hinna eest pärssida . Aga konkurents , mis ei baseeru vabadusel , ei ole konkurents , see on lihtsalt sotsialismi alternatiiv . Peeter Kreitzberg Tänan ! Ma olen sellega suuresti nõus , aga ma väidan , et kolmandas liigas toimuv konkurents võistkondade vahel ei tõsta neist ühtegi väga kiiresti esiliigasse . Väino Linde Aitäh , hea istungi juhataja ! Austatud ettekandja ! Tänan põhjaliku ettekande eest ! Kuna te olete kultuurikomisjoni ettekandja selles olulises päevakorrapunktis , siis küsin : kas ja mitmel kultuurikomisjoni istungil see küsimus arutelul oli ja kas ettekande seisukohad või see tekst , mida sa praegu välja tõid , võeti komisjoni liikmete poolt vastu konsensuslikult ? Peeter Kreitzberg Aitäh ! Oli tõesti selline mõte , et äkki me jõuamegi esimest korda konsensusele , aga see oli liigne lootus . Meil oli eriarvamusi , millest ma mõned olulisemad ka siin välja tõin . Ma loodan , et läbirääkimistel saavad kõik fraktsioonid ja Riigikogu liikmed väljendada oma vastuseisu teatud seisukohtadele . Mul on kahju , et Eesti ei ole jõudnud konsensuse lähedalegi . Rahvas küsib , milles on asi , miks ei ole haridusstrateegiat . Tegelikult hariduses ikkagi toimivad väga paljud kildkondlikud huvid ja ka maailmavaatelised erinevused on suured . Ütleme nii , et see ei olnud täielikult konsensust väljendav esitus . Ene Ergma Aitäh ! Ma tahan heale ettekandjale vastu vaielda . Minu meelest ei ole olemas ülikooliteadust , on olemas teadus . Teaduse määramisel ja hindamisel on ainult kolm vajalikku asja : excellence , excellence ja excellence . Kui me hakkaksime publitseerima kuskil kohalikes ajakirjades , vaevalt et me siis saavutame selle excellence ' i taseme . Sa ütlesid , et teadusetegemisest ei tulene automaatselt head õpetamise taset . Kas asi ei olegi selles , et massiülikoolid on viinud õpetamise taseme alla ? Peeter Kreitzberg Aitäh ! Excellence sobib kindlasti väga hästi baasuuringute kohta . Kui me räägime arendustegevusest ja rakendusuuringutest , siis siin ilmselt on seda kriteeriumi ka võimalik rakendada , aga palju raskem , sest paljud uuringud hoitakse lausa saladuses , ei avaldata mingisuguseid publikatsioone ega töid , vaid lihtsalt üritatakse saavutada majanduslikku kasu . Ma tean haridusuuringuid , mida tehakse Eesti probleemide lahendamiseks , ja me ainult ise võime hinnata , on see excellence või ei ole . Isegi välisajakirjades publitseerimine ei tule paljudel juhtudel kõne alla . Aga meil on neid uuringuid tohutult vaja . Me ei saa panustada ainult rahvusvahelisele teadusele , meil on omi uuringuid vaja . Nii nagu Soome ekspert Hernesniemi ütles : Eesti teadus vajab palju pragmaatilisemat lähenemist ja kui ta panustab väga konkurentsirikastesse valdkondadesse väga suure raha , siis on oht , et ta ei tee seal teadust , kuigi ta arvab , et teeb . Teaduspoliitikas on muidugi omad probleemid ja Eesti mastaabis päris tõsised . Jaan Kundla Aitäh , austatud juhataja ! Lugupeetud ettekandja ! Te ütlesite oma ettekandes , et õhtukoolidest väljalangejate arv on väga suur ja süsteem vajab täiustamist . Kas teil on andmeid , milline on dünaamika , kas õpingute alustajate arv suureneb või väheneb aastati , milline on nõudlus selle kooli järele ? Peeter Kreitzberg Pikas perspektiivis , mulle näib , alustavad üha nooremad inimesed õpinguid õhtukoolis . Paljud on sellised , kes ei tule tavalises üldhariduskoolis toime . Minu arusaam on see , et õhtukoolis on sageli palju raskem õppida , sest sa pead tööd tegema ja õppima . Aga paljud on jätnud ka aastaid vahele , on saanud küpsemaks ja on hakanud õppimist palju tõsisemalt võtma . Igal juhul , väljalangevus õhtukoolidest on nii kolossaalselt suur , et siin tuleb midagi mõtlema hakata . Urmas Reinsalu Aitäh , austatud istungi juhataja ! Hea ettekandja ! Ma arvan , et kindlasti peaks üheks oluliseks alusväärtuseks meie üldharidussüsteemis olema mitmekesisus ja loovuse esilekutsumine . Üks tõsine võimalus siin on konkurentsivabadus , just nimelt üldhariduse kättesaadavuse ja pakkumise osas . See tähendab ka võrdseid võimalusi erakoolidele , selleks et erakoolides pakutav haridus oleks kättesaadavam ja , teiseks , et riik julgustaks erakoolide loomist ja arendamist mittetulundusühingute , eri haridusfilosoofiate kaudu . Vastates Igori küsimusele , tõid sa esile selle kolmanda liiga . Ma saan aru , et sa pidasid silmas pigem kõrgharidust , mitte üldharidust , kus olukord pahatihti on vastupidine . Milline on sinu käsitlus , kuidas seda hariduse mitmekesisust üldhariduses saaks rahastamise abil esile kutsuda , selleks et meil oleks rohkem võimalusi ja erakoole ? Peeter Kreitzberg Aitäh ! Kõigepealt , eraharidust üldhariduses vaadeldakse Euroopas enam-vähem nii , nagu sa ütlesid , et tuleb üks hulk lastevanemaid ja tahab näiteks katoliiklikku haridust või rohkem kunstiharidust või mingi kallakuga haridust , ja kui see arv ületab teatud piiri , siis nad saavad loa kooli avada . Kui me vaatame Hollandit ja Prantsusmaad , siis ega seal erakoolide rahastamine ei erine põhimõtteliselt munitsipaal‑ või riigikoolide rahastamisest nagu meil . Selles mõttes me võiksime tõesti kaaluda , kuidas erakoolid saaksid tekkida . Nad peaksid olema muidugi piisavalt suured . Olen täiesti nõus , et sel juhul võiks rahastamine olla peaaegu sama , aga see tähendab seda , et ka õppemaksu võtmine peaks praktiliselt kaduma või see maks peaks olema väga väike . Keit Pentus Aitäh , hea juhataja ! Lugupeetud ettekandja , aitäh selle ülevaate eest ! Mina isiklikult loodan , et tänane arutelu keskendub eelkõige hariduse kvaliteedile , näiteks sellele , mida on vaja teha õppekavadega , et need annaksid võimaluse kvaliteetseks ja tänapäevaseks õppeks , ja kuidas me nii eesti‑ kui ka venekeelsete laste jaoks suudame tagada korralike õppematerjalide ja kvaliteetsete õpetajate olemasolu . Te oma erakonnapoolses ettekandes neid teemasid põgusalt puudutasite , aga muu hulgas te väljendasite seisukohta , nagu tuleks kooliskäimise kohustust kindlasti pikendada <arv>. eluaastani . Minu küsimus on : kas ja kuidas see iga hinna eest selliste noorte , kes põhikooli lõpetamisega hädas on , kinnihoidmine koolis kuni <arv>‑aastaseks saamiseni aitab kaasa hariduse kvaliteedile ? Te mainisite ka , et see peaks meie haridussüsteemi paindlikumaks muutma . Kuidas see sellele kaasa aitab , kuidas me tänu sellele saame kvaliteetsemat haridust ? Äkki te natuke laiendate seda mõttekäiku . Peeter Kreitzberg Aitäh ! Kõigepealt hariduse kvaliteedist . Hariduse kvaliteet ei sõltu niivõrd programmidest , see sõltub väga palju õpetajatest , see sõltub väga palju õpilaskontingendist . Ma julgen kinnitada , et meie üldhariduse õppekavad ei erine nii oluliselt teiste riikide omadest . Viimastel aastakümnetel on üldse Euroopa riikide õppekavad üksteisele lähenenud . See sõltub väga palju sellest , kui tähtsaks kodud haridust peavad ja kui palju selle omandamisele kaasa aitavad . See sõltub sellest , mida meedia haridusvaldkonnas teeb . Siin on väga palju tegureid . Mis see küsimuse teine pool oligi ? Ma juba unustasin ära . Koolikohustus <arv>. eluaastani . Seda teemat oleme me arutanud päris pikalt ja see on paljudes riikides ka fikseeritud . Küsimus ei ole mitte niivõrd kinnihoidmises , küsimus on selles , et alla <arv>. eluaasta ei ole tööjõuturul suurt midagi teha . Tegemist on suhteliselt ebaküpsete inimestega , eriti nende puhul , kes ei jõua õpingutega edasi . Enne tuleb muidugi langetada terve hulk otsuseid ja tuleks vaadata , et igal noorel inimesel oleks temale sobiv õpitee . See ei ole kindlasti mõeldud niimoodi , et kõik peaksid käima gümnaasiumis ja olema seal veel kauem , mitte midagi tehes ja teisi segades . See <arv> eluaastat on ideaal , mille poole on Euroopa ja kogu maailm liikumas . Soome tahab saavutada lähiaastatel , et <arv> % omandaks keskhariduse . Ma arvan , et me <arv> % kuidagi ei saavuta ja koolikohustus <arv>. eluaastani ei tähenda mitte kohustuslikku keskharidust . See tähendab , et igaühel on võimalus <arv>. eluaastani midagigi õppida . Võib-olla mõni jõuab selle ajaga põhihariduse tasemeni , mõni veel vähem , aga ta on mingis õpingute süsteemis sees . Mis on alternatiiv ? Alternatiiv on harimatud inimesed , ohustatud sisejulgeolek . Ega vabadus ei ole kõikelubatavus , see on minu seisukoht . Villu Reiljan Aitäh , Peeter , huvitav ettekanne ! Ma olen pannud tähele , et need riigid , kes tahavad edasi jõuda , maksavad tavaliselt kaks töötajate kategooriat riigis kinni , ühed on arstid ja teised on õpetajad . See on nagu eluliselt oluline , eks ole . Õpetaja on kooli keskne figuur , kes peab oma paremad kogemused , tarkuse , vilumuse edasi andma , ta peaks olema ka paar korda keskmisest rohkem kinni makstud . Minu küsimus on selline : kas te komisjonis arutasite , kuidas <arv>%‑lise maksukoormusega on üldse võimalik neid asju lahendada , nii õpetajaküsimust , kooliküsimust kui ka teaduseküsimust ? Või sedastasite , et vaja oleks , aga kuidas , seda ei tea ? Peeter Kreitzberg Aitäh ! Eks haridusprobleemide arutelu põhiviga ongi kogu aeg see , et me arutame utoopiliselt väljaspool eelarvet ja maksusüsteemi . Tõesti , haridusküsimusi väljaspool maksusüsteemi ei ole võimalik lahendada . Aga ma kardan , et meil praegu on siiski suhteliselt raske arutada haridust endiselt seoses maksusüsteemiga . Mati Raidma Aitäh , austatud juhataja ! Hea kolleeg , tänan faktitiheda ettekande eest ! Vabandust , ma pööran korra hariduspoliitikast kõrvale ! Kuulsin ettekandes ühte ettepanekut tulevikukomisjoni kohta . Tahan küsida Riigikogu töökorralduse rolli kohta suurte poliitikate kujundamises . Sain ma õigesti aru , et selline tulevikku vaatav hariduspoliitika võiks olla mingi teise komisjoni ala , mitte teie oma , et teile jääksid igapäevased pisiasjad ? Kas teile ei tundu , et tekiks oht , et sinna tulevikukomisjoni suunduvad kõik tulevikku vaatavad poliitikad ehk just see , mida me siin Riigikogus teeme , milleks me oleme ellu kutsutud ? Peeter Kreitzberg Aitäh ! Ma arvan , et kõik komisjonid panustaksid tulevikukomisjoni töösse oma erialal . Ega meie komisjon ka praegu ei tegele pisiasjadega . Me tegeleme seadusloomega . Mõned ettepanekud on seotud ilmsete vigade-ebakõlade likvideerimisega . Aga ma arvan , et tulevikukomisjon ei võta kuidagi üheltki teiselt komisjonilt tema tööd ära ega võta ära võimalust panustada tulevikukomisjoni töösse . Tulevikukomisjon tegeleks strateegiliste küsimustega , nagu energiapoliitika , kus meil ei näi kuskilt otsuseid tekkimas , või haldusreform , mis tegelikult on takerdunud poliitiliste huvide vahelisse võitlusse . Tema töövorm oleks konsensus , nii nagu seda ka Soomes tehakse . Jääb veel teine võimalus , et kogu ühiskond hakkab tegelema strateegiaga , Riigikogu üritab kuulata , mida arvatakse , ja üritab järele joosta . Aga ma usun , et Riigikogu võiks olla ikka see organ , kes tegeleb ka kaugema perspektiiviga küsimustega . Igor Gräzin Austatud ettekandja ! Lugupeetud härra minister ! Ma tahtsin sinu käest küsida , aga kuna reglement ei võimalda , siis ma selle asemel , et küsida ilusasti ja otse , küsin kõverdi ja Peetri kaudu . Ühesõnaga , kevadest saadik on olnud üleval üks teema , mis peaks oluliselt lihtsustama õpikute väljaandmise ja kinnitamise korda ministeeriumis , mis kindlasti hoiaks ära väga palju bürokraatiat , hoiaks kokku teatud koguse raha ja , mis kõige tähtsam , tekitaks ja õieti taastaks tõelise kvaliteedikonkurentsi turul . Kuni viimase ajani on asi läinud sujuvalt , nüüd on asi jäänud ministeeriumi taha , eelmisel teisipäeval jäi see arutelu ära . Sellepärast ma küsin : kas sa selles konkreetses küsimuses tunned , et ministeerium kuidagi mängib mäkra või venitab ? Ma ei tea , kuidas seda küsida . Tõnise käest ma oleksin saanud otse küsida . Peeter Kreitzberg Aitäh ! On tundeid , mida ma kunagi ei avalda , aga ma jagan sinu seisukohta , et me peame selle küsimuse kiiremini ära lahendama . Kindlasti aitaks meie hariduse kvaliteeti parandada , kui õppekirjandus oleks mitmekesisem , kui õppekirjanduse turg oleks rohkem avatud ega takerduks selle taha , mille taha paljud Eesti asjad takerduvad , et üks konkurent on teise konkurendi taseme hindaja ja otsus on ette teada . Väikese riigi puhul on need ohud tõesti väga suured . Siin ma igati pooldan avatud ja ausat konkurentsi . Jaanus Marrandi Tänan ! Lugupeetud ettekandja ! Minu küsimus puudutab kutsehariduse ja gümnaasiumihariduse vahekorda . Sellest on palju räägitud ja ka sinu ettekandest tuli välja , et meil minnakse liiga palju õppima gümnaasiumi ja vähem kutseharidusse , et see tuleb kahjuks Eesti arengule . On teada , et gümnaasiumide arv väheneb , on räägitud nn puhtast gümnaasiumist , mis toob esile selle , et gümnaasiumiharidus võiks olla kvaliteetsem . Sinu ettekandest tuli siiski välja üks minu jaoks küsitav , vastuoluline teema . Sa rääkisid korraga nii sellest , mida ma eespool kirjeldasin , kui ka sellest , et gümnaasiumides peaks olema võimalik omandada mingit eriala . Kas siin ei ole tegemist vastuoluga , et gümnaasiumide arvu vähenemise korral kaob meil see hea gümnaasiumiharidus üleüldse ära , kui me sinna ka kutsehariduse elemendi sisse toome ? Peeter Kreitzberg Aitäh ! Kõigepealt ütlen ma ühe asja kutsehariduse kohta , enne kui ma sinu küsimusele vastan . Eestis on tekkinud olukord , et üldkeskharidusega inimene saab paremini tööd kui kutseharidusega inimene . Aga seda ei maksa pidada niivõrd haridussüsteemi probleemiks , ma näen siin sama suurt ettevõtluse probleemi . Mis puudutab kutseharu loomist üldgümnaasiumi juurde , nii nagu see Põhjamaades on olnud , siis see on sellepärast oluline , et parandada keskhariduse territoriaalset kättesaadavust . Ma ütlesin , et noori inimesi ei panda sageli kutseõppesse , sest kõige lähemal asuv kutsekeskkool või see kutsekeskkool , kus on sobiv eriala , asub kodust niivõrd kaugel , et lapsevanem paneb lapse lihtsalt sellepärast gümnaasiumisse , et see on lähemal , veidi kindlam ja veidi odavam . Tegelikult ei tohiks see küll alandada gümnaasiumide õppetaset . Meie haridussüsteem üldse peaks olema erakordselt paindlik ja haridusteid peaks olema palju . Ma küll ei arva , et üldhariduse kvaliteet selle tõttu halveneb . Tarmo Kõuts Tänan , härra juhataja ! Hea ettekandja ! Tulen tagasi majanduse ja hariduse omavahelise suhestatuse juurde . Ettekandest joonistus välja pilt , et haridussüsteem valmistab ette professoreid , kuid majandus vajab torujürisid . Ma natuke utreerisin . Kas ma saan õigesti aru , et haridus ja majandus on liikunud natuke eri suundades , majandus ei ole suutnud reageerida nn rasvase lehma aastatel pakutud võimalusele majandus üle viia pigem innovaatilisusele ja samal ajal on haridus kas ettevaatav või ebapraktiline , valmistades inimesi ette just innovaatilise majanduse tarbeks ? Peeter Kreitzberg Aitäh ! Mingi selline ebakõla siin ilmselt on . Samal ajal ei tahaks ka ettevõtlust ülearu süüdistada , sest kui me vaatame Eesti ettevõtluse võimalusi minna üle innovaatilisele tegevusele , siis , ma arvan , need ei ole ülearu suured . Selles mõttes peame sellega mingil määral leppima . Samal ajal ma arvan , et probleemid on seotud ka haridusega . Nagu ma ütlesin , meil on väga palju kõrgharidusega inimesi . Me oleme Euroopa Liidu keskmisest ees , me oleme Soomest ees . Aga samas me väga tugevasti kahtleme selles , kas tegemist on ikka kõrgharidusega , mis selle alla võiks üldse kvalifitseeruda . Ma olen pigem küll seda meelt , et meie ettevõtlus ei suuda tegelikult ära kasutada Eestis olemasolevat haridust . Samal ajal olen nõus nendega , kes tahavad panustada tugevasse kutseõppesse , aga sel juhul tuleb kuidagimoodi koordineerida majandus‑ ja haridushuvid . Ma julgen väita , et praegu on kutseõppe lõpetanuid nii et tapab , aga ka nendele ei jätku tööd . Tõnis Kõiv Aitäh , härra juhataja ! Lugupeetud ettekandja ! Kutseharidusest veel . Parandaksin ära ühe muutunud asja . Te slaidil näitasite , et Järvamaal on kaks kutsekooli , tegelikult on juba peaaegu pool aastat Järvamaa Kutsehariduskeskus . Aga küsimus ei ole mitte selle kohta , küsimus on mul õpetaja staatuse , seisundi ja õiguste kohta koolis . Mainisite õpilaste agressiivsust ja kogu seda probleemi suhetes , mis koolis on . Õpetajate kohustused vajavad tasakaalustamist nende õigustega . Aga mis suunas te seda ette kujutate , kas õpetajate kohustuste vähendamise suunas või õiguste suurendamise suunas ? Mis on teie lahendus ? Peeter Kreitzberg Aitäh ! Õiguste suurendamise suunas , selline on ka Eesti Haridustöötajate Liidu seisukoht . Ma ei usu , et me kohustusi peaksime vähendama , kuigi õpetajatel on ühiskondlikke ja mitteühiskondlikke kohustusi tõesti kolossaalselt palju . Kui kodu töötaks paremini , võiks võib-olla isegi mõne õpetajate kohustuse maha võtta , aga arvestades seda , kui väike on meie kodude huvi laste kasvatamise vastu , siis see kahtlemata toob õpetajatele jätkuvalt kaasa suuri kohustusi . Küsimus on õigustatud . Kindlasti hakkab olema üks lähiaja diskussiooni teema , mismoodi siiski oleks võimalik toime tulla koolivägivallaga , koolist puudumiste ja kõigi selliste asjadega . Kalvi Kõva Aitäh ! Hea fraktsioonikaaslane Peeter ! Mind pani natuke mõtlema see koolivõrguküsimus ning õpilaskodude olemasolu alg‑ ja põhikooli osas . Ma arvan , et alg‑ ja põhikooliõpilased peaksid elama oma vanemate juures ja neid ei tohiks kooli pärast pererüpest välja kiskuda . Siit minu küsimus . Nimetasid <arv>,<arv> tundi koolitee pikkuseks , nii kooli kui ka koolist koju . Kas selle <arv>,<arv>‑tunnise koolitee pikkusega ei oleks Eestis võimalik üles ehitada koolivõrku , kaotades ära n‑ö omavalitsuselised piirid niimoodi , et neid õpilaskodusid ei oleks tarvis ? Kas me oma riigis praegu suudaksime sellist koolivõrku ülal pidada , et neid koolkodusid ei oleks tarvis ja et koolitee pikkus oleks <arv>,<arv> tundi edasi-tagasi ? Peeter Kreitzberg Aitäh ! Kõigepealt , ma ütlesin <arv>–<arv>,<arv> tundi ja see oleks edasi-tagasi . Ma arvan , et kui me tahame luua tugevaid põhikoole , siis see tähendab ikkagi , et seal peaks olema rohkem õpilasi . Ma võin teile ainult seda öelda , et Leedus on <arv> % põhikoolidest vähemalt <arv> õpilasega , Eestis võib kümmekond või mõnikümmend sellist leida . See tekitab kahtlemata vajaduse transpordi ja ka koolkodude järele . Samal ajal , gümnaasiumivõrk hõreneb . Ta hõreneb kindla peale , ma ei kahtle üldse selles , et meil on aastate pärast võib-olla kaks korda vähem gümnaasiume . Gümnaasium peab pakkuma õpilasele valikuid , aga kui on kümme last klassis , siis ei ole seal nii palju õpetajaid , et saaks valikuid pakkuda . Ka see tekitab internaatide vajaduse . Kindlasti on väga halb jätta pisikest algkoolilast koolkoju , aga reaalsus on see , et paljudel lihtsalt pole kodu . Ma mõtlen , et kindlasti on õpilasi , kellel on kindlam olla selles koolkodus kui päriskodus , aga olen sinuga nõus , et ideaal on see , et algkoolilaps peaks võimalikult palju olema kodus . Algkoolide probleemile on ka teine lahendus , mida on vähe kasutatud : mitte teda pidada eraldi koolina , vaid ta võiks olla mõne teise kooli osa ja suurema kooli õpetajaskond teenindaks neid õpilasi . See kõik on veel diskussiooni küsimus , aga see diskussioon ise tuleks suhteliselt kiiresti lõpule viia . Villu Reiljan Aitäh ! Ma sain , Peeter , sinu vastusest aru , et sellist süsteemi , mis kindlustaks parimate ja võimekamate meeste ja naiste mineku õpetajaks , ei ole komisjonil olnud välja pakkuda . Mis need alternatiivid on , kas teete laed kõrgemaks või panete valgust juurde ? Milline idee teil on ? Peeter Kreitzberg Aitäh ! See on üks kõige raskemaid küsimusi . Koalitsioonileppes , nagu sa ise tead , on eesmärk , et vähemalt nooremõpetaja palk peaks olema võrdne riigi keskmise palgaga . Kui me selle plaani välja käisime , oli hoopis teistsugune majanduslik olukord , aga ega see plaan ei ole kuskile kadunud , ma usun , et selles suunas tuleb minna . Peale selle on noore õpetaja toetusraha <arv> <arv> krooni , mille suurust ma muidugi ka väga üle hinnata ei tahaks . Ma ise usun , et me ükskord jõuame sinna , kuhu on jõudnud Portugal , et õpetaja palk , vaatamata raskele majanduslikule olukorrale , tõuseb tugevasti üle keskmise , aga mulle tundub , et me peame seda aega veel ootama . Imre Sooäär Aitäh , hea juhataja ! Austatud ettekandja ! Kõrghariduse kättesaadavus Eesti saartel on Riigikogus olnud teemaks ka varem ja sellekohastele küsimustele on vastanud nii mõnedki ministrid siitsamast kõnepuldist . Kahtlemata on nendel väga oluline roll , et noored spetsialistid jääksid saartele , ja need on ka ühed vähesed mootorid , mis aitavad noori spetsialiseeritud inimesi saartele juurde tuua . Kuidas on teie arvates , kas see peaks olema Eesti riigi prioriteet , et Saare ja Hiiu maakonnas oleks kõrgharidus kättesaadav ? Aivar Riisalu on isegi välja pakkunud , et Eesti Mereakadeemia tuleks saartele viia . Või ootame , kuni mõnekümne aasta pärast jooksevad saared lihtsalt inimestest tühjaks , nagu SEB üks tippjuht hiljuti ühel konverentsil ennustas ? Peeter Kreitzberg Aitäh ! Ma isiklikult olen alati pooldanud regionaalse kõrghariduse arendamist ja olen veendunud , et Saaremaal peab olema võimalik omandada kõrgharidust . Kas nüüd just Hiiumaal eraldi , see on küsimus , aga näiteks Türil on Tartu Ülikooli kolledž ja mitmel pool mujal on teiste ülikoolide omad ja neid tuleks pigem arendada , tuleks luua rohkem võimalusi . Rootsi <arv>. aastate kogemus näitab , et regionaalse kõrgkooli avamine suurendab selle piirkonna arengupotentsiaali , pakub tööhõivet ja tagab hariduse võrdsema kättesaadavuse . Üldiselt terve maailma noored inimesed käituvad väga sageli nii , et valivad õpingu jätkamise koha regionaalselt , see tähendab , et nad hakkavad kõrgharidust omandama suhteliselt kodukoha lähedal või ei hakka seda üldse omandama . Soome poliitika <arv>. aastatel oli avada palju uusi ülikoole . Meie küll vaidlustasime selle vahepeal , leidsime , et parem olgu üks tugev , maailmatasemel ülikool – Tartu Ülikool . Aga kuidagimoodi ei saa eirata kõrghariduse regionaalset esindatust . Võib olla tugev emaülikool , aga peaks olema regionaalne õpetamise ja õppimise võimalus . Mina toetan täiesti kõrghariduse omandamise võimalust Saaremaal . Raivo Järvi Suur tänu ! Minu küsimus tugineb kahele tähelepanekule . Me kõik siin saalis oleme fraktsiooniga käinud maakondades eri omavalitsustes . Mina olen tähele pannud , et on üpriski kesiseid omavalitsusi , kus tõesti puudub pädevus ehk teadmine , mida kooliga täpselt teha , kuidas seda edasi viia jne. Teine tähelepanek on pärit päris Eestimaa kagunurgast , kus üks kohalik kultuuritöötaja ütles , et tal on küll ebamugav , aga saladuskatte all ta ütleb , et tema viib oma lapse kaugele keskusesse õppima , sest ta tahab , et tema laps saaks korraliku gümnaasiumihariduse . Ma kikitasin kõrvu sinu väite peale , justkui siiski eriti selle esimese astme hariduse peaks andma kohalike omavalitsuste pädevusse . Miks nii ja miks mitte n‑ö tsentraalse järelevalve alla , kus võib-olla see know how oleks parem ? Peeter Kreitzberg Aitäh ! Ei , ma arvan just vastupidi , et põhihariduse pädevus peaks laienema maavalitsuse tasemele . Me ei saa koolivõrku otstarbekalt üldse käsitleda valdade kaupa , kes mõnikord rajavad üksteise piiri äärde kooli ja siis võistlevad , saadavad bussi vastastikku õpilasi hankima . See võistlus on täiesti mõttetu . Suur vahe on konkurentsil ja konkurentsil . Ma väidan , et Eesti hariduses on praegu täiesti mõttetut konkurentsi , mis tervikuna meile kasu ei too . Samas , kui ma sinu küsimuse põhimõtet õigesti hoomasin , siis ma ütlen , et me peaksime kõikidele koolitüüpidele kehtestama selged kvaliteedikriteeriumid . Me ei pea võib-olla alati üldse sulgema väikseid koole . Näiteks <arv>. aastatel pandi kinni ka suuri koole , sest seal puudus korralik õpetamise tase . Seal loodi , nii nagu Eesti kõrghariduses , vanematele illusioone , et sealt on võimalik haridust saada . Selles mõttes tuleks koolid võtta tõesti tsentraalse kontrolli alla . Ma arvan , et Eesti haridus on üldse liiga detsentraliseeritud , ta peaks olema natukene tsentraalsemalt käsitletud , nii nagu see enamikus Euroopa riikides on . Aga kvaliteet peaks olema see , mille alusel kooli hinnatakse , mitte see , kas ta on kolm kilomeetrit või <arv> meetrit kodumajast eemal . Trivimi Velliste Aitäh , härra aseesimees ! Lugupeetud ettekandja ! Varsti möödub <arv> aastat Vabadussõja algusest . Sõja alguses oli oluline roll Puurmani mõisal , kuhu kogunesid Kuperjanovi partisanid ja lõid Vabadussõja alguses teistsuguse moraali . Minu küsimus on seotud Puurmani mõisaga , mida tänahommikuste uudiste kohaselt hakatakse restaureerima . On aastaid räägitud , et Puurmani mõisa võiks luua riigikaitselise kallakuga kutsekooli . Kas komisjonis on sellest juttu olnud või mis on ettekandja arvamus sellise asja kohta ? Peeter Kreitzberg Ei , komisjonis sellest juttu ei olnud . Mul ei ole isegi mitte mingit seisukohta . Pean tunnistama , et asi vajab arutamist ja argumentide kuulamist . Aseesimees Jüri Ratas Ma tänan ettekandjat ettekande eest ja samuti vastuste eest ! Ma tänan ka kõiki küsijaid ! Ma palun ettekandeks Riigikogu kõnetooli Eesti Kaubandus-Tööstuskoja juhatuse esimehe Toomas Lumani ! Kas saali tehniline personal saaks aidata ? Üks hetk , juba on olemas ! Aitäh ! Toomas Luman Ütleme , et niipalju oleme õppinud , et tuleme toime ! Austatud Riigikogu juhataja ! Riigikogu liikmed ! Minister ! Daamid ja härrad ! Napilt kolm nädalat on möödas sellest , kui ma viimati teie ees seisin ja Eesti majanduse arengutest rääkisin . Nende kolme nädala jooksul on kahjuks leidnud kinnitust tõsiasi , et probleemid , mis meie ees seisavad , on kestvad ja seetõttu tuleb veelgi aktiivsemalt tegelda lahendustega , mis meid pikaajaliselt aitaksid . Haridus on üks nendest sõlmküsimustest . Mõistes haridustemaatika komplekssust , lähtuvad järgnevad mõtted eelkõige ühiskonna majandusliku konkurentsivõime parandamise vaatenurgast . Ühiskond ootab praegu ettevõtjatelt kiireid ja radikaalseid muutusi majanduses , eelkõige majanduse struktuuris . Paljud ütlevad , et samamoodi enam edasi ei saa . Tõsi ta on , oleme majanduse arengus läbinud ühe majandustsükli ja ainult kulueelisele orienteeritud konkurentsi aeg on läbi saanud . Loen poliitikadokumentidest , et Eesti majandus peab muutuma teadmuspõhiseks ja innovaatiliseks . Raske on mitte nõustuda . Uuendusvõime on ühiskonna pikaajalise kasvu võtmetegur . Innovaatilisus pole aga abstraktne sõnakõlks strateegiadokumentides ega ka vaid vähestele kaasa antud loomuomadus . Kõik inimesed sünnivad võimega mõista ja muuta maailma . Me ei saa oodata imet ainult ettevõtjatelt , majandus saab olla just nii innovaatiline , kui on kogu ühiskond , tema kodanikud ja , mis eriti oluline , kui uuendusvõimeline on haridussüsteem . Täna pole meil mitte esimene kohtumine Riigikogu liikmetega hariduspoliitilistel teemadel . Võib lausa öelda , et on saanud traditsiooniks kohtuda Riigikogu kultuurikomisjoniga kaks korda aastas ja arutleda konkreetsete teemade üle . Oleme juba aastaid juhtinud eri ministrite , valitsuste ja Riigikogu koosseisude tähelepanu tõsiasjale , et meie õpilaste jaotus haridustasemete ja valdkondade kaupa ei vasta tööturu vajadustele . Majanduslikult edukates ühiskondades arvestatakse , et <arv> % töökohtadest eeldavad kutsehariduslikku ettevalmistust , <arv> % rakenduslikku ja <arv> % akadeemilist kõrgharidust . Meil aga läheb <arv> % noortest hankima kõrghariduse diplomit . Eesti ega minu teada ka mitte ühegi teise maailma majanduse struktuur aga ei paku töökohti , mis <arv> juhul <arv>‑st nõuaks kõrgharidust . Haridussüsteemi ülesanne on valmistada noori ette nende tulevaseks eluks , edukaks hakkamasaamiseks ühiskonnas . Kolm nädalat tagasi näitasin teile andmeid , mis väidavad , et vaid <arv>–<arv> % inimestest valivad üldse kunagi tööandja tee ja seega ülejäänud <arv>–<arv> % valivad töövõtja positsiooni . Me elame turumajanduses ja tööeluga hästi hakkama saamine on paratamatult määrava tähtsusega iga inimese elus . See tagab leiva laual . Töiseks elus valmistavad inimese ette aga just kutse‑ ja kõrgharidus . Majandus‑ ja Kommunikatsiooniministeerium rehkendab juba mitmeid aastaid tööjõuvajaduse prognoosi , mis on aluseks riiklikule koolitustellimusele , ja sel aastal esitati prognoos aastani <arv> . Need ettevõtetelt ja haruliitudelt kogutud numbrid ütlevad , et ka aastal <arv> on Eesti tööturul <arv> % ametikohti , mis eeldavad korralikku kutsehariduslikku ettevalmistust . Võttes jutuks kutsehariduse , tahan ära klaarida kaks väärarusaama , mida sageli inimeste suust kostab . Ma ei saa aru retoorikast , et teadmistepõhine majandus vajab ainult kõrgharitud inimesi . Tegelikult ei ole see kaugeltki nii . Väga on vaja inimesi , kes kõiki innovaatilisi ja lennukaid mõtteid ka realiseerida oskaks . Kõrgtehnoloogilises ühiskonnas muutub nõudlikumaks töö sisu , aga ametirühmade struktuur väga palju ei muutu . Töö sisu muutumise näiteks võib olla kas või elektroonikat täistopitud traktor . Traktor jääb ikka traktoriks ja ametimees oskustööliseks . Kuna nõudmised sellesse masinasse istuva inimese oskustele on oluliselt teisenenud , peab muutuma ka väljaõppe sisu , aga seda siiski kutseõppes . Ülikoolipingist ei tule ega pea kunagi tulema traktoriste . Teine levinud väärarusaam on , et kutseõppes valmistatakse ette lihttöölisi . Kahjuks kuulsin sellist suhtumist siitsamast kõnepuldist näiteks inimarengu aruande arutelul . Lihttöölistena rakenduvad valdavalt põhiharidusega või isegi põhihariduseta inimesed , keda meil on samuti lubamatult palju . Kutseharidusest tulevad oskustöötajad , teenindajad , keskastme spetsialistid , keda meie ettevõtted väga vajavad . Ka teadmistepõhises majanduses jäävad just need ametirühmad tööturul valdavaks . Kutseõppeteema lõpetuseks ei saa märkimata jätta , et ettevõtjad on viimased kümme aastat aktiivselt panustanud ja teinud sisukat koostööd nii riigi tasandil kui ka kohapeal koolidega otse suheldes . Hea meel on tõdeda , et viimastel aastatel on saavutused silmaga nähtavad . Meie kutseõppurid on tõestanud oma rahvusvahelist konkurentsivõimet , mitmed medalid kutsemeistrivõistlustelt kinnitavad seda . Ka on tervitatavad olnud finantseerimise kasv , investeeringud infrastruktuuri ja koolivõrgu edukas ümberkorraldamine . See kõik on võimaldanud ettevõtjatel pöörata oma pilgud kutsehariduse kõrval ka üld‑ ja kõrghariduses toimuvale . Miks ettevõtjad pidevalt korrutavad , et noored õpivad valedel erialadel ? Tahan tuua teile vaid ühe näite keskkonnahariduse vallast . <arv>. aasta andmed kõrgkoolide keskkonnavaldkonna lõpetajate kohta on teie ees . Ligi <arv> % noortest loodab leida edaspidi tööd keskkonnaametnikuna ja vaid <arv> % on neid noori , kellest võib abi loota Eesti veemajanduse ja jäätmekäitluse infrastruktuuri projekteerimisel , ehitamisel ja käigushoidmisel , sest nemad valdavad tehnoloogiat . Samas on meil nii võimalus kui ka kohustus oma keskkonnainfrastruktuuri parandada . Lähema viie aasta jooksul on meil kasutada kümme miljardit krooni Euroopa toetusi . Keskkonnatehnikaettevõtjad ütlevad aga , et keskkonnakaitseametnikega seda ei tee . Samasuguseid näiteid disproportsioonide kohta on kahjuks küllaga . Teine ning negatiivne fenomen Eesti kõrgharidusmaastikul on kutseharidus pärast kõrgharidust . Seda mainis ka härra Kreitzberg . Ka sel aastal asus õppima üle <arv> sellise õppuri , aga kokku on kutseõppeasutustes selliseid õppureid üle <arv> . Muidugi on need inimesed tõenäoliselt väga tootlikud ja tööturul konkurentsivõimelised , kuid ma küsin , kas see pole mitte liiga pikk ja kulukas tee kõrge kvalifikatsioonini . Lisaks on see ka tõestus , et tegelikult ei taga kõrgharidus automaatselt paremat hakkamasaamist ja kõrgemat palka . Kordan eelmisel korral siin öeldut : Eesti majandus ei saa olla konkurentsivõimeline , kui meie noored saavad vaid paljukiidetud laiapõhjalise kõrghariduse , aga tööturul reaalselt rakendatavaid oskusi jääb vajaka ja väljaõpe algab tegelikult alles esimeses töökohas . Ka kõrgharidusturg vajab korrastamist nii koolide konsolideerumise , õppekavade rahvusvahelistumise kui ka infrastruktuuri ja teaduse rahastamise poolest . Kõrgharidus peab olema , nagu nimigi ütleb , kõrgeim võimalik haridus , tee sinna on avatud kõigile , kuid kättesaadav on ta siiski vaid neile , kellele see on jõukohane . Aastal <arv> võiksid kõik gümnaasiumilõpetajad mahtuda ülikoolidesse riiklikult rahastatavatele kohtadele , kui riiklik tellimus jääb praegusele tasemele . Kui see teostuks , oleks tegemist sulaselge priiskamisega . Juba nüüdki kuuleb õppejõududelt , et peaaegu veerandi oma raha eest õppijatega pole akadeemilises plaanis mitte midagi peale hakata . Kõrghariduse ees seisvate probleemide lahendamisel ei saa loota kõrgkoolide autonoomsusele ja turu määravale jõule . Andes ülikoolidele suveräänse õiguse pakkumise üle otsustada , anname käest igasuguse võimaluse täita tööturu vajadusi , sest avalik-õiguslikud ülikoolid lähtuvad praegu vaid asutuse enda huvidest . Riigil on kõik võimalused otsustada avalik-õiguslike ülikoolide liitmise üle , soodustada nende koostööd ning teha kvaliteedikontrolli . Erakõrgkoolide puhul tuleb pöörata tähelepanu täpselt samadele kriteeriumidele : reaalne teadustöö , oma õppejõudude kaader ning teadusraamatukogu peavad olema elementaarsed tingimused , tõestamaks võimet anda kõrgharidust . Loomulikult ei lõpe ega alga ametialane väljaõpe kutse‑ või kõrgharidusega , vaid kestab kogu elu . Sellest , et tegelik õpe , ka täiendus‑ ja ümberõpe toimub ettevõtetes , räägib tõsiasi , et täiskasvanute mitteformaalse õppe puhul on enamasti rahastajaks tööandja . Kahel kolmandikul juhtudest on täiskasvanukoolituse rahastajaks ettevõte ning <arv> % Eesti ettevõtetest tegeleb igapäevaselt oma töötajate koolitamisega . Meil on küll veel arenguruumi , võttes eeskujuks kas või näiteks Suurbritannia , kus <arv> % ettevõtetest teadlikult oma töötajaid koolitab . Samas on meie tulemus mitme vana Euroopa riigiga võrreldes parem . Tegelikult ei tahtnud ma teile täna põhiliselt rääkida üldse mitte kutse‑ või kõrgharidusest või täiskasvanuõppest , vaid hoopiski üldharidusest , nii kummaline kui see ka ei ole . Selleks ajaks , kui noor inimene teeb valiku gümnaasiumi või kutsekooli vahel , on mitmed määrava mõjuga asjaolud juba tema eest selle asja tegelikult ära otsustanud ning isegi kohatu on rääkida turu nõudlusest , mis suunab noori gümnaasiumisse ja sealt kõrgkooli . Mitte nõudlus , vaid nõutus suunab noorte valikuid . Meie praegune lähenemine hariduskorraldusele on liialt koolitüübipõhine , planeerimise aluseks on ikka institutsioon , selle võimalused ja kohustused , aga Eesti pole Hiina , iga õppur on meil kulla hinnas ja seda mitte pearaha mõttes . Hariduse planeerimisel tuleb lähtuda just õppijast ja tema tulevikust . Tööturu tasakaalu tekkeks on vaja adekvaatset ja kõikidele kättesaadavat kutse‑ ja karjäärinõustamist . Kui noore inimese valikud on teadlikumad ja lähtuvad isiklikust motivatsioonist ja püüdlustest , on see ühiskonnale mitu korda odavam kui sihitult otsiv eluaegne õppija . Nõustamine ja suunamine peaks algama juba põhikoolis ja olema kättesaadav kõigile . Põhikool peaks Eesti Vabariigis üleüldse olema riiklik ühtluskool , kus üle riigi on õpetamise kvaliteet , õppimisvõimalused ning ‑tingimused sarnased . Kordan veel kord : just ühtluskool ja just riiklik . Seda on võimalik tagada vaid siis , kui riik võtab suurema rolli põhikooli pidamisel . Praeguse killustatud haldusjaotuse puhul ja olukorras , kus kohalik omavalitsus korraldab põhihariduse andmist , ei ole mitte mingisugust võimalust tagada üle riigi ühtlast ja piisavat põhihariduse taset . Veel kord rõhutan : ei ole mitte mingisugust võimalust tagada üle riigi ühtlast ja piisavat põhihariduse taset . Mitte mingisuguse ideaalse ja fantastilise kontrollimehhanismiga me seda ei saavuta . Põhikoolist jõuab laps teise astme hariduse juurde kas gümnaasiumis või kutsekoolis . Selleks et ametikoolidel oleks mingigi võimalus õpilasteni jõuda , peab ühel ja samal koolitasemel olema haridus planeeritud samade põhimõtete järgi ning mõlemal juhul peab vastuvõtt olema konkurentsipõhine . Teine tase peab ka füüsiliselt olema eraldatud esimesest astmest . Iga terve mõistusega koolidirektor töötab selle nimel , et kõik üheksanda klassi lõpetajad gümnaasiumi astuksid . Ükski juht ei tööta ju endale vastu ja praegust rahastamisskeemi arvestades on täiesti loogiline , et nad soovivad kõiki oma põhikoolilõpetajaid saada enda juhtimise all olevasse gümnaasiumisse , sõltumata sellest , milline on õpilaste võimekus . Oleme sel teemal kultuurikomisjoniga ja teiste asjast huvitatud osapooltega mõtteid vahetanud . Positiivne on , et nüüdseks on riik otsustanud kehtestada kaks riiklikku õppekava : eraldi põhikooli ja gümnaasiumi jaoks . Leian aga , et sellest ei piisa . Teen ettepaneku võtta aruteluteemaks põhikooli‑ ja gümnaasiumiseaduses põhikooli‑ ja gümnaasiumiosa eraldamise . Mulle teadaolevalt ei tohiks see olla ilmvõimatu ülesanne , sest täistekstina esitatud muudatusettepanekute menetlemine on Riigikogus ees . Teine teema , mille võiksime julgemate sammudega ette võtta , on teisel haridustasemel eri koolitüüpide lähendamine . Praegu on gümnaasiumis ja kutsekoolis antavate üldainete programm mahult erinev . Haridusminister on teinud ettepaneku kehtestada keskhariduse kohustuslik õppemaht ühesugusena nii gümnaasiumi kui ka kutseõppe tarvis . See tähendaks täismahus kutsekeskharidust pakkuvas kutseõppes õppeaja pikenemist ja gümnaasiumidele annaks see suuremad võimalused valikute pakkumisel ja omanäolisuse kujundamisel . Ettepanekul on nii plusse kui ka miinuseid , kuid igal juhul toetan ma ministri mõtte tõsist läbikaalumist . See aitaks kindlasti populariseerida kutseharidust , kust saab võrdväärse üldhariduse ja seda koos ametiga . Ma ei karda korrata , et samamoodi , nagu mõni aasta tagasi viidi kutsehariduses läbi koolivõrgu korrastamine , tuleb teha ka üldhariduses ja kõrghariduses . Põhikool , nagu öeldud , peab kogu riigis olema võrdsuskooli põhimõttel ja riiklik . Gümnaasium on ettevalmistus ülikooli astumiseks ja sellepärast peab saama esmatähtsaks õppekvaliteet . Kehtivate nõuete kohaselt võib omavalitsus gümnaasiumi moodustada <arv> õpilase olemasolu korral . Minu rehkenduse kohaselt saab <arv> õpilase pearaha eest üleval pidada <arv>,<arv> õpetaja ametikohta . Raske on uskuda , et sellisel juhul saab rääkida õppekvaliteedist . Gümnaasiumikohtade ja koolide planeerimiseks on sobivam suurus praegu maakonnatasand . Mitte ainult koolide suurus ja paiknemine ei tee muret , vaid ka õppekvaliteet . Euroopa institutsioonid on <arv>. aastal välja töötanud ja kokku leppinud kaheksa elukestva õppe väärtust . Aseesimees Jüri Ratas Hea ettekandja ! Teie aeg on läbi . Kas te soovite oma ettekande lõpetamiseks lisaaega ? Toomas Luman Praeguse kooli suurim väljakutse ongi see , et me ei tea , milleks või milliseks tulevikuks me noori peame ette valmistama . Üks on aga kindel : kui emakeelt ei tunne , siis ei saa ka teadmisi vastu võtta , kui võõrkeeli ei tunne , siis ei saa maailmalt õppida , kui matemaatikat ei oska , on ka loogikaga raskusi , ning infotehnoloogia loob ja omab juba iseseisvat tähendust ega pole enam pelgalt suhtlemisvahend . Digitaalne kirjaoskus on saamas suureks eeliseks ka just tootlikkuse poole pealt . Siin on üks slaid , millest on juba räägitud . Tegelikult on olukord hästi kole , sest ilma kutse‑ või erialase ettevalmistuseta hõivatute arv Eesti Vabariigis läheneb <arv>%‑le . Kujutage nüüd ette , kui me oleme saavutanud sellise majanduskasvu ja päris head tulemused sellise haridusliku ettevalmistusega , millist efektiivsust võiks see riik tegelikult omada , kui need põhiharidusega või isegi alla selle ehk ilma igasuguse kutsealase ettevalmistuseta inimesed oleksid korraliku kutsealase ettevalmistusega . Kui nad võib-olla tõesti ei suuda omandada põhihariduse programmi , siis ma toetan kahe käega härra Kreitzbergi pakutut . Tuleks välja mõelda , kuidas n‑ö töökool saaks alata varem , võib-olla juba <arv>. klassi järel , sest praegu need inimesed omandavad põhihariduse , neil ei ole mitte mingisuguseid kutseoskusi ja nendest võivad küllalt suure tõenäosusega kujuneda ühiskonna heidikud . Kokkuvõtteks . Õpilased peavad olema informeeritud töökohtadest ja nende jaotusest ühiskonnas , põhikool peab olema kõigile ja kõikjal võrdselt kättesaadav , peab olema ühtselt planeeritud teise taseme haridus , gümnaasium ja ülikool olgu neile , kel on selleks vastavad eeldused , lisaks teadmistele ja oskustele tuleb arendada loovust ja ettevõtlikkust . <arv> % inimestest läheb pärast kooli tööle . Kui paljudel neist on selleks tööks vajalikud oskused , see on konkurentsivõime võtmeküsimus . Tänan ! Aivar Riisalu Aitäh , hea juhataja ! Minu küsimus on selline . Päris palju on räägitud , et Eestis on liiga palju üliõpilasi , praegu vist hinnanguliselt <arv> <arv> – <arv> <arv> . Sealhulgas on mõned head tuhanded küll riigi tellimusel õppijaid , aga mitukümmend tuhat inimest maksavad igal aastal väga korralikku õppemaksu . Kui me nüüd need kõrgkoolid ära kaotame , kas see tähendab seda , et meil üks väga terve ja kasumlik majandusharu kipub ära kaduma ? Mis on teie arvamus selle kohta ? Toomas Luman Ausalt öelda ei ole ma küll teinud ettepanekut administratiivselt ühtegi kõrgkooli kinni panna . Ettepanek , mille ma tegin , oli kõrghariduse kvaliteedikriteeriumide selge kinnitamine . Mul on raske aru saada , austatud küsija , kuidas me saame nimetada ülikooliks haridusasutust , kus ei tehta teadustööd , kus puudub teadusraamatukogu ja kus ei ole tegelikult ka oma õppejõudude kaadrit , vaid kõik on külalislektorid teistest ülikoolidest . Mul on lihtsalt raske aru saada , kuidas see asi on ülikool . Urmas Klaas Aitäh ! Austatud ettekandja ! Ma väga tänan teid selle põhjaliku ettekande eest ! Väga kahju , et teile täna esinemiseks nii vähe aega anti . Aga minu küsimus tuleneb ühest igipõlisest konfliktist , mida me oleme ka siin saalis käsitlenud ja see on korduvalt jutuks olnud . Nimelt , ülikoolide ja ettevõtjate koostöö . Koostöö selles plaanis , et ühelt poolt ülikoolid justkui heidavad ette , et ettevõtjad ei taha üle võtta ja n‑ö tootmisse viia nende väljamõeldud säravaid ja häid ideid , aga teiselt poolt jällegi ütlevad ettevõtjad , et ülikoolid tegelevad nii keeruliste ja fundamentaalsete asjadega , et sealt ei olegi midagi rakenduslikku üle võtta . Kuidas te seda konflikti hindate , kas see on tõsine ja kuidas ikkagi teha nii , et meie ülikoolid ja ettevõtjad võiksid üksteist täiendada ja kogu majandus saaks sellest rohkem võita ? Toomas Luman Aitäh , lugupeetud juhataja ! Hea küsija ! See on nii ja see ei ole nii . Härra Kreitzbergi ettekandes oli väga ilusasti ära toodud töökohtade jaotus ettevõtete suuruse järgi . Ma ei ole päris kindel , kas kuni kümne töötajaga ettevõtted ülikoolidega väga innovaatilist koostööd suudavad teha , sest ilmselt nende võimekus , nende rahaline seis ei ole selline ja neil pole ka sellist vajadust . Me ei saa päriselt Euroopa suurte riikide järgi vaadata . See oli ka härra Kreitzbergi ettekandes mitu korda esil , et me peame ikkagi terve mõistuse järgi tegutsema . Ei olegi ilmselt tõenäoline , et Eesti ettevõtlusmaastik suudaks väga suurt hulka fundamentaaluuringuid , mida Eestis tehakse , juurutada mingisuguseks tooteks . Väga paljusid koostööasju , mida Tartu Ülikool ja Tallinna Tehnikaülikool teevad , teevadki nad seetõttu koostöös väga suurte ülemaailmsete ettevõtetega . See on väga hea . Seetõttu ei saa seda nii kitsalt vaadata , et ülikool ei tee Eesti ettevõtlusega koostööd . Ta teeb ettevõtlusega koostööd ja väga tublisti . Nagu ma ütlesin , tuleb vaadata seda teist pilti , et suur hulk ettevõtteid on väikesed , nad ei ole tegelikult selleks võimelised . Kokkuvõtteks ütlen niimoodi , et loomulikult on siin veel palju arenguruumi , aga minu hinnangul ei ole see pilt sugugi nii traagiline ja drastiline , kui aeg-ajalt maalitakse , sest tegelikult statistika meil ka alati päriselt paika ei pea . Kalle Laanet Aitäh , austatud eesistuja ! Hea ettekandja ! Kõigepealt tänu ettekande eest ! Küsimus on selline : mis on sinu arvates loogiline proportsioon kõrghariduse ja kutseõppe vahel ? Toomas Luman Ma enne ütlesin , et midagi ei ole teha , üldiselt kipub Euroopa arenenud riikides olema nõnda , et <arv> % töökohtadest vajab kas rakendus‑ või akadeemilist kõrgharidust ja <arv> % kutsealast ettevalmistust . Meil , paraku , nagu ma näitasin , on tegelikult ju nõndaviisi , et mis me sellest proportsioonist räägime , meil on veel see proportsioon , et peaaegu pooltel töölkäijatest ei ole üleüldse mitte mingisugust ametialast ettevalmistust , ei kutseõppest , ei rakenduskõrgkoolist , ei akadeemilisest ülikoolist saadut . Küllap see ikka niimoodi maailmas on , et rakendus‑ ja akadeemiline kõrgharidus koos on pool ja kutseharidus on pool . Härra Kreitzbergi ettekandest tuli ka välja , et Euroopas on üksainus fenomenaalne riik , see on Luksemburg , aga mis me sellest räägime . See on ju , nagu öeldakse , Euroopa rahanduskeskus , väga väike riik ja seal on lihtsalt olukord totaalselt teistsugune , majanduse struktuur on totaalselt teistsugune . Nii nagu ka ettevõtete ja ettevõtlusorganisatsioonide prognoosidest on näha , aastal <arv> on siiski Eestis eeldatavasti erasektoris töökohtade struktuur selline , et umbes <arv>–<arv> % nendest eeldaksid kutseõppealast ettevalmistust . Aga ma ütlen veel kord : sellest ei tule niimoodi aru saada , et paneme administratiivselt mingisugused kõrgkoolid kinni . Ma arvan , et osa lõpetab oma tegevuse siis , kui me esitame objektiivsed ja põhjendatud kõrghariduse andmise kvaliteedikriteeriumid . Siis nad panevad ise uksed kinni , ei ole vaja kellelegi administratiivselt midagi teha . Ene Ergma Aitäh ! Hea ettekandja ! Mul on üks küsimus . Ma natuke seletan seda . Endises elus tegelesin ma mustade aukude ja neutrontähtedega . Paljud minu tollased kolleegid ei saanud jätkata oma astronoomikarjääri pärast doktoritöö kaitsmist . Huvitav oli , et kui nad esitasid oma CV firmadele , siis said nad tavaliselt väga-väga palju pakkumisi , tähendab , neid võeti tööturul väga meelsasti vastu . Mul on küsimus selle kohta , kas Eesti firmad ongi üldse suutelised absorbeerima just kõrgel tasemel inimesi , kes on saanud väga hea hariduse . Toomas Luman Aitäh , hea küsija ! Sellele küsimusele on ühtpidi raske vastata , aga teistpidi väga lihtne vastata , sest seda muret Eestis praegu ei ole , kuna minu teada neid doktoreid pole . Nimelt , tehnikaülikool , kust võib-olla võiks tulla enamik neist doktoritest , keda majanduses absorbeerida , valmistab ette <arv>–<arv> doktorikraadiga inimest aastas . Tartu Ülikool küll valmistab praegu ette <arv>–<arv> korda rohkem , aga kui me summa summarum võtame , siis vähemalt tehnikaülikooli poole peal on nõnda , et see ei taga isegi mitte tehnikaülikooli akadeemilise kaadri taastootmist . Nii et majandusel ei ole sealt lihtsalt midagi võtta . Aga ma isiklikult arvan küll , et jah . Näiteks , väga mitmed majandusdoktorikraadiga inimesed töötavad ju ka praegu Eesti majanduses , töötavad finantsasutustes jne. Pigem jah kui ei , aga kus need doktorid on ? Paul-Eerik Rummo Aitäh ! Teie põhipaatos on jätkuvalt ja tunnustatavalt see , et Eesti haridussüsteem on suures osas elukauge ega vasta reaalmajanduse tänase päeva ja veel vähem homse päeva vajadustele . Mulle jäi hiljuti kõrva Eesti Inseneride Liidu avaldus või info , mida nad edasi andsid avalikkusele , et Eestis on ainult paarsada , kui ma ei eksi , siis <arv> täiemõõdulist inseneri , mida kahtlemata on vähe selleks , et ekspordivõimelist tootmist arendada , kuid nendestki väga suur osa ei ole leidnud endale Eestis rakendust , ei ole leidnud endale Eestis töökohti . Kui see info vastab tõele ( tõenäoliselt see vastab tõele ) , siis kuidas te seda olukorda kommenteerite ? Toomas Luman Aitäh , austatud juhataja ! Hea küsija ! Esiteks , ma muidugi ei nõustu , et meil on ainult paar-kolmsada täiemõõdulist inseneri . Siin aetakse segi kaks mõistet . Eesti Inseneride Liit väljastab nimelt sellist tiitlit nagu volitatud inseneri tiitlit . Siin on natukene pahasti , sest selles küsimuses on nad n‑ö monopoliseerinud selle tegevuse . Samal ajal tuleb tõdeda , et ega ametitegevuses , ka Eesti seadustest tulenevalt , ei ole sellel tiitlil tegelikult sisulist väärtust . Igal tiitlil on muidugi väärtus , kui keegi selle teile annab , aga tulenevalt nii seadustest kui ka muudest normatiivaktidest on insener insener juba siis , kui ta lõpetab tehnikaülikooli või mõne rakenduskõrgkooli ja saab haridust tõendava dokumendi . See euroinseneri ja volitatud inseneri tiitel annab , nagu öeldakse , lisaaupaistet ja võib-olla täiendavat kindlustunnet , et tegu on hea spetsialistiga , kuid see ei ole mingisugune alusdokument . Seda , kas keegi nendest on parasjagu töötu või mitte , ma tõesti ei oska kommenteerida . Taavi Rõivas Aitäh ! Te mainisite väga selgelt kvaliteedi primaarsust või olulisust . Täpselt samale tulemusele on jõutud ka Reformierakonnas haridusarutelul . Samas näen ma väga selget vastuolu selles , et päris palju on poliitilist survet , suurendamaks kas või kõikvõimalikke üliõpilaste sotsiaalseid toetusi , suunamaks kõrghariduse vahendeid asjadesse , mis ei ole otseselt seotud haridusega või hariduse kvaliteediga . Kas te näete seda vastuolu ja milline peaks teie hinnangul olema see proportsioon , mis tagaks kõrghariduse jätkusuutlikkuse ? Kas asi on pigem kvaliteedis või pigem sotsiaalkasvus ? Toomas Luman Kui kvaliteeti ei ole , siis ei ole ka kellelegi seda sotsiaalset garantiid või heaolu anda . Ma toetan kahe käega härra Kreitzbergi ettekandes olnud seisukohta , et ilmselt on aeg taastada olukord , kus nii gümnaasiumi lõpetamisel on eksamid kui ka ülikooli astumisel on eksamid või katsed või kuidas iganes neid nimetada . Paraku on nii , et selleks , et gümnaasium lõpetada , on ühed kriteeriumid , aga selleks , et asuda omandama ühe‑ või teisetüübilist kas akadeemilist või rakenduskõrgharidust , on nõudmised natuke erinevad . Peep Mühls Austatud Riigikogu esimees ! Austatud juhataja ! Head Riigikogu liikmed ! Austatud minister ! Lugupeetud harta osalised ! Daamid ja härrad ! Nii nagu eelkõneleja , ei seisa ka mina teie ees täna mitte kui oma valdkonna , haridusvaldkonna spetsialist . Ma seisan teie ees kui kodanikuühiskonna kui osalusdemokraatia esindaja , Eesti Vabariigi kodanik ja lapsevanem . Mul on au esitada teile harta ettepanek , mille Eesti Koostöö Kogu andis Riigikogule üle üleeile . Peatun järgnevalt kolmel teemal : mis on harta , harta ettepaneku kolm olulist punkti ja milline on Eesti Koostöö Kogu harta osaliste visioon Eesti haridussüsteemist aastal <arv> . Eesti Koostöö Kogu arendab Eesti pikaajalisest arengust huvitatud valitsusväliste organisatsioonide ja kodanikuühenduste koostööd , edendab erapooletut ja poliitiliselt sõltumatut dialoogi ning arendab kaasavat osalusdemokraatiat ja kodanikualgatust . Eesti Koostöö Kogu siht on nimetatud organisatsioonide seisukohtade teadvustamine , läbirääkimine ja kooskõlastamine ning selle alusel hinnangute kujundamine ühiskonna tuleviku võtmeküsimustes . Eesti Koostöö Kogu eesmärkide saavutamiseks võetakse perioodiliselt vastu harta . Tänavu veebruaris kinnitati " Harta <arv> " , mis on planeeritud kolmeaastase tsükliga . Need neli valdkonda , millele harta keskendub , on rahvastik ja rahva tervis , haridus , majandus ja tööjõud ning rahvustevahelised suhted . Ma rõhutan viimase punkti juures , et me ei räägi integratsioonist kitsamas tähenduses , me räägime rahvustevahelistest suhetest tulevikku suunatud tähenduses . Harta väljundid on harta ettepanek ja Eesti inimarengu aruanne , mis oli teie ees napilt paar kuud tagasi . Hartas toodud tegevuste peaeesmärk on saavutada Eesti ühiskonna ja inimeste elukvaliteedi tõus . Harta ettepanekust . Harta ettepaneku ettevalmistus algas juba enam kui aasta aega tagasi Peetri põhikoolis , kus ühise arutelu tulemusena panid kümned organisatsioonid paika need põhijooned , millele keskenduti edaspidistes diskussioonides . Tähtis rajajoon oli möödunud aasta oktoobrikuus Tallinna Ülikoolis toimunud konverents " Hariduse kättesaadavus lasteaiast täiskasvanukoolituseni " , millest osavõtjaid oli <arv> ümber . Tänavu juuni algul toimus harta ettepanekut ettevalmistav eelfoorum Viimsi keskkoolis ja <arv>. oktoobril toimus harta foorum " Eesti hariduse tulevik , võimalused ja valikud " Tallinna Ülikoolis . Nende vahepeal , nii ettevalmistamise käigus kui ka pärast harta foorumit , on toimunud arvukalt ümarlaudu , eksperdigruppide kohtumisi . Kokku on selle protsessi ettevalmistamisel osalenud ligemale <arv> valitsusvälise organisatsiooni esindajad , sh meie suuremad ülikoolid , maaomavalitsuste liitude esindajad , üliõpilas- ja õpilasliitude esindajad , ametiühingud , samuti tööandjad . Nüüd harta ettepanekust . Esimene punkt puudutab Eesti pikaajalist haridusstrateegiat . Me teeme Riigikogule ettepaneku võtta veel selle ametiperioodi jooksul vastu Eesti pikaajaline haridusstrateegia . Vabariigi Valitsusele teeme ettepaneku koostada pikaajalisele haridusstrateegiale tuginedes terviklik uue põlvkonna haridusseadustiku eelnõu , mida on võimalik hakata järgmise Riigikogu koosseisu ajal rakendama . Kolmas ettepanek valitsusele – Riigikogu võiks seda muidugi ka arutada – on töötada välja ja rakendada efektiivne rahastamismudel , mille raames hariduse rahastamine seotakse objektiivsete kriteeriumidega . Täna oli mitmel korral juttu assigneeringutest , investeeringutest haridusse seoses SKT-ga . See on praegu diskussiooni küsimus , milline võiks olla see objektiivne kriteerium , kuid selleks me dialoogi nii seadusandja kui ka täitevvõimuga pakumegi . Meie arusaama järgi on kõikide haridusliikide ja -tasemete tasakaalus areng võrdselt tähtis , kuid , nagu ka täna eelmistes ettekannetes jäi kõlama , on meie tähelepanu peafookus , millele on nimetatud harta foorum oma pilgu suunanud , põhiharidusel ja teise taseme haridusel . Teise taseme hariduse teema hõlmab ka gümnaasiumi ja kutsekooli vahekorda . Me leiame , et see fundamentaalne tasand ehk põhiharidus , tugev põhikool ja gümnaasiumi- , kutsekoolitasand on meie ühiskonna arengu nurgakivi . Veidi visioonist , millisena me näeme Eesti haridust aastal <arv> . Olgu öeldud , et see on ainult visioon , ettevaatav pilk , et selle teema üle diskuteerida . Kas nüüd täpselt sellised eesmärgid realiseeruvad , sõltub kõigi meie ühistööst . Pigem on tänane mõeldud diskussiooni algatamiseks . Esiteks : Eesti pikaajaline haridusstrateegia tagab tervikliku ja süsteemse lähenemise , kus erinevad haridustasemed ja üleminekud ühelt tasemelt teisele on omavahel sujuvalt seotud , hariduse rahastamine on muutunud stabiilselt tagatuks ja tegusaks . Teiseks : haridussüsteem on väärtuspõhine ja jätkusuutlik . Kõigi haridusasutuste lõpetajad on lisaks põhjalikele teadmistele saanud koolist kaasa oskused euroopalikus ühiskonnas toimetulekuks , kool on keskendunud noore inimese väärtusmaailma kujundamisele ja kasvatab üksteist austavaid ja teiste eripärasid väärtustavaid , nii oma kui ka teisi kultuure austavaid kodanikke . Kolmandaks : tagatud on võrdväärsed võimalused kvaliteetse hariduse kättesaamiseks . On loodud vaimselt ja füüsiliselt turvaline arengukeskkond kõiki Eesti arengupiirkondi arvestades . Õpilased täidavad koolikohustust ning koolist väljalangemine on viidud miinimumini . Neljandaks : üleriigiline koolivõrk toimib ühtsetel alustel , arvestades regionaalseid vajadusi . Kõigile lastele on tagatud kodulähedase põhihariduse kättesaadavus . Tagatud on õpilaste transport kooli ja tasuta koolitoit . Kodust eemal õppivad lapsed on kindlustatud ühiselamukohtadega . Õpilastele on tagatud kvaliteetsed tugiteenused , olenemata nende elukohast . Haridusprotsessi osaliste – see puudutab õpilasi , õpetajaid , lapsevanemaid , koolijuhte , haldusjuhte , tööandjaid ja teisi – õigused , kohustused ja vastutus on omavahel tasakaalus . Viiendaks : põhikool ja gümnaasium on eraldiseisvad haridusasutused . Nüüdisaegse õpikeskkonna ja sisuga tugev põhikool tugineb perede ja koolieelsete lasteasutuste rajatud alusele . Kuuendaks : kutsekool ja gümnaasium on võrdselt väärtustatud teise taseme haridusasutused , mille komplekteerimine toimub valdavalt riikliku koolitustellimuse alusel . Seitsmendaks : hariduse sisu uuenemine arvestab ühelt poolt ühiskonna ja majanduse ehk tööturu ja teiselt poolt õpilase ootuste , võimete ja vajadustega . Toimib õpikeskkond , mis toetab inimeste võimekust ja isiksuse arengut . Kaheksandaks : huviharidus , mis toetab lapse isiksuse arengut ning riiklikus õppekavas püstitatud eesmärkide saavutamist , on koolide juures õpilastele tasuta . Huvihariduse õpetajad on tasustatud teiste õpetajatega võrdsetel alustel . Üheksandaks : õpetaja staatus ühiskonnas vastab õpetaja rolliga seotud ootustele . Õpetaja töö on väärtustatud ja sellele vastavalt ka tasustatud . Kümnendaks : kõigile täiskasvanutele on loodud elukestva õppe võimalused vastavalt nende vajadustele ja võimekusele . Ja mis kõige olulisem : osalemine elukestvas õppes on kümne aasta pärast loodetavasti muutunud igapäevaseks ja enesestmõistetavaks . Eesti Koostöö Kogu ja harta osalised käsitavad haridust kui inimese ja ühiskonna vahel jagatud hüve . Panustamine haridusse suurendab Eesti ühiskonna arenguvõimet ja parandab meie inimeste elukvaliteeti . See on tegelikult Eesti eduloo vundament . Tänan teid kuulamast ja kaasa mõtlemast ! Valeri Korb Lugupeetud ettekandja ! Te ütlesite , et kutsekoole ja gümnaasiume ei ole võrdselt väärtustatud . Lihtne küsimus : kuidas seda teha ? Peep Mühls Te mõtlete , et nad on omavahel võrdselt mitte väärtustatud olnud , vaid nad on võrdsustatud ? Sellest on viimastel päevadel ka juttu olnud , miks ei võiks kõik gümnaasiumid jälle kuuluda riiklike õppeasutuste hulka . Millised hakkavad olema proportsioonid riiklike teise taseme haridusasutuste vahel , on seadusandja ja täidesaatva võimu otsustada . Praegu on vahekord <arv>/<arv> kutsekooli ja <arv>/<arv> üldharidusliku kooli kasuks . Kuid me teame , et kutsekoolist väljalangemus on väga suur . Meie arvates on juba väga mitmed asjaosalised välja öelnud , et kutsehariduse osakaal ühiskonnas peaks kasvama . Imre Sooäär Austatud ettekandja ! Eelmised ettekandjad rääkisid ka riikliku kõrghariduse ja erakõrghariduse vahekorrast Eestis . Kõrgharidus on paraku ka äri , midagi pole teha . See on nii terves maailmas ja selleski vallas kehtivad oma turureeglid : nõudmine , pakkumine jne. Aga iseenesest on küsimus hariduse kvaliteedis , mitte selles , kellele konkreetne ülikool kuulub . Teatavasti maailma eliitülikoolidest põhinevad väga paljud erakapitalil . Mida siis ikkagi teha , et Tartu Ülikooli kui meie tunnustatud haridus-Meka kõrval oleks üks eraülikool , mis oleks n-ö Eesti Harvard ? Mida teha , et ka eraülikoolidest üks jõuaks samale tasemele , et me ei peaks kuskil maailmas häbenema oma eraülikoolide kvaliteedi pärast ? Peep Mühls Saan vastates väljendada vaid oma isiklikku seisukohta . Minu arvates on erakõrgharidus väga vajalik . Küsimus on , milline on see substants , keda õpetada , ja kui palju neid noori inimesi on . Häid õpetajaid leiab kindlasti , kui on neid , keda õpetada ja kes on valmis maksma suhteliselt suurt õppetasu . See on väga sarnane siin juba varem tõstatatud teemaga , mis puudutab võimalikku tööjõu sisserännet . On täiesti loomulik , et Eestis erakõrgharidus otsib õpihimulisi tudengeid väljastpoolt Eestit . See avab Eestile rohkem võimalusi , kui ta meile probleeme lisab , olgu nendeks rahvusprobleemid või mingid muud . Minu arvates tugeva erakõrghariduse vajadus on Eestis kindlasti olemas . Diskussioon , mis viimastel nädalatel on olnud , käib aga eelkõige meie avalik-õiguslike ülikoolide kontekstis . Taavi Rõivas Lugupeetud ettekandja ! Teie ettekandes oli selge vahe eelkõnelejatega selles osas , et te peate oluliseks koolivõrgu praegusel kujul säilitamist . Kas ma sain õigesti aru , et teie arvates on õige suunata raha selleks , et hoida üleval neidki koole , kus õpilaste arv on kõvasti kahanenud , või nii nagu härra Kreitzberg ütles , kus mõnikord ei ole ka mitte kvaliteet tagatud ja mida võiks revideerida . Teie soov on pigem needki koolid alles hoida kui investeerida üldiselt hariduse kvaliteeti . Kas ma sain õigesti aru ? Peep Mühls Nende teeside esitamise virvarris võis ehk tõesti jääda selline mulje , nagu te praegu ütlesite . Aga kui te mäletate punkti <arv> : põhikool ja gümnaasium on eraldiseisvad õppeasutused . Sellega on tegelikult väga palju öeldud . Tegelikult me , vastupidi , arvame , et tugevad gümnaasiumid , tugevad teise taseme õppeasutused peaksid pigem koonduma regionaalsetesse keskustesse . Samas on meie väga selge seisukoht , et väikestel rüblikutel peaks olema kool suhteliselt kodu lähedal . Kui me vaatame põhikooli esimest astet , siis lastevanemate ja vanavanematena me Eesti kliimat arvestades ilmselt keegi ei soovi , et laps peaks pikki vahemaid läbima . Vähemalt kolmanda klassini olgu kool lähedal . Põhikooli olemasolu kodu läheduses on kindlasti väga tähtis regionaalpoliitiline küsimus . Mis puutub teise taseme haridusse , siis selles vallas on kindlasti vaja praegust haridusasutuste hulka muuta . Ma rõhutan veel kord , et tegelikult käib see arutelu Eesti haldusterritoriaalsest reformist mõnevõrra eespool . Mailis Reps Hea ettekandja ! Minul tekkis küsimus seoses ühe vastusega ja ka ettekandega , kus te rõhutasite , et gümnaasiumid tuleks riigistada . Sellist ettepanekut on ju tehtud küll ja küll . Aga mul on vastuküsimus : kas teile ei tundu , et riik on olnud kõikidest peremeestest kõige kehvem ? Kui me vaatame erivajadustega laste koole , riigigümnaasiume ja muid riigikoole , siis ma usun , et omavalitsused , kellel kool on ikka üsna südame peal , on eri tasanditel summasid palju paremini välja võidelnud . Nad võitlevad ka oma õpetajate eest . Riik laseb nagu sutsu lõdvemalt . Kas me ei pane gümnaasiumihariduse sellega kehvemasse seisu , kui me selle täiesti riigistame ? Või olete te midagi muud silmas pidanud ? Peep Mühls Tõtt-öelda olen ma mõelnud seda , et gümnaasiumi- või ütleme teise taseme hariduses võiks olla riiklik tellimus . See on pehmem variant kui riigistamine . Eelkõneleja läks ju lausa nii kaugele , et tema arvates peaks ka põhiharidus olema riigi kontrolli all . Me väljendame praegu ideid , mis on välja käidud kümnete organisatsioonide mõttetalgute , konverentside , foorumite tulemusena . Milline see vahekord hakkab olema , on kindlasti seadusandja otsustada . Mina ei arva , et teise taseme haridusasutused peaks kõik kuuluma riigile . Aga kui me räägime sellest , et me kutsume Riigikogu ja Vabariigi Valitsust üles töötama välja pikaajalist haridusstrateegiat ja sellele vastavat uut haridusseadustikku , siis viimase koostamise raames on võimalik ette näha parem juhtimis- ja rahastamismehhanism , mis nood potentsiaalselt riikliku alluvusega koolid paremini tööle paneb . Jaak Salumets Hea ettekandja ! Te väitsite , et huvihariduse õpetajad tasustatakse võrdselt õpetajatega . Ma küsin : kes on siis treener-pedagoog spordis ? Sport on ju ka huviala ! Kas te näete ka seda võimalust , et treener-pedagoog peaks saama võrdset tasu pedagoogidega ? Peep Mühls <arv>. oktoobril toimunud harta foorumil tõusis püsti ühe muusikakeskkooli õpetaja ja küsis , miks tolle kooli õpetajad saavad vähem palka kui need õpetajad , kes õpetavad tavalises koolis . Küsimus on muidugi ka selles , kas huviharidus tuleks arvestada lapse põhihariduse hulka või mitte . Selle üle tuleks järele mõelda . Ka mina olen mõelnud , kas on vaja vaadata näiteks tennisetreenerit sama pilguga kui näiteks muusikaõpetajat . Kust see piir tõmmata ? Meil ongi öeldud , et huviharidus kooli juures peab olema tasuta . Ja kooli juures antav huviharidus peaks olema tasustatud võrdsetel alustel alaliste õpetajatega . Margus Lepik Hea ettekandja ! Rahal ja rahastamisel peatusite nii teie kui ka kõik teised ettekandjad . Öelge palun Eesti Koostöö Kogu arvamus : mis on hariduse rahastamise põhiprobleem ? Kas see on üldine raha vähesus või on probleem pigem raha jaotamise põhimõtetes ? Peep Mühls Ma usun , et oma küsimusega andsid sa juba osaliselt ise vastuse . Me oleme täna rõhutanud mitmest teemast rääkides sõna " efektiivsus " . Seejuures ei pea me silmas mitte ainult kvaliteeti , efektiivsus tuleb saavutada ka rahastamisel . Seda me pidasimegi silmas , kui rääkisime regionaalsetesse tõmbekeskustesse korraliku , kvaliteetse teise taseme haridust andvate asutuste koondamisest . Mailis Reps Tolle viimase küsimusega ma täpsustaksin veel gümnaasiumiteemat . Ma olen ka neid nostalgilisi ettepanekuid kuulnud . Aga pakun Eesti Koostöö Kogule , et võib-olla ei mõtle enamik ettepanijad mitte riigistamist , vaid seda , et pearaha peaks nagu Soomes sisaldama ka kinnisvara- ehk hoonete ülevalpidamise komponenti . Siis ei teki omavalitsustel vaidlust ! Aga jätame selle omandivormi hetkeks rahule . Asugu kool , kus ta asub , kas külas või maal , oluline on , et gümnaasium , mis vastab kvaliteedinõuetele , saaks lisaks õpetajapalgale ka teise koha . Mis te sellest arvate ? Peep Mühls Aitäh , austatud Riigikogu liige ! On hea meel , et see on tekitanud diskussiooni . See on ka nii mõeldud . Austatud Riigikogu liikmed ! Tänan teid esinemisvõimaluse ja tähelepanu eest ! Ning mul on väga hea meel , et see Riigikogu liige , kelle me oma perekonnaga möödunud aastal valisime , istub täna siin saalis . Aseesimees Jüri Ratas Hea ettekandja , ma tänan teid ettekande ja vastuste eest ! Ja tänan küsijaid küsimuste eest ! Avan läbirääkimised . Nagu me kokku leppisime , kõigepealt on sõna haridus- ja teadusministril , siis saavad sõna fraktsioonide esindajad . Tõstan läbirääkimistel ettepoole sõnavõtjad , kes esindavad fraktsioone . Kõigepealt palun Riigikogu kõnetooli haridus- ja teadusminister Tõnis Lukase ! Kaheksa minutit . Haridus- ja teadusminister Tõnis Lukas Austatud juhataja ! Head Riigikogu liikmed ! Külalised ! Ma tänan Riigikogu selle väga olulise teema päevakorda võtmise eest ! Mõned lisandused minu poolt . Kui räägitakse koolikorraldusest , siis tundub , nagu käsitletaks tavalist juhtimise optimeerimise küsimust . Nii see aga ei ole , sest haridusprotsessis tuleb kasu näha ka seal , kus kasumile orienteeritud tegevuse korralduses spetsialistid seda ei pruugi näha . Kooli ei saa võrrelda kauplusega ja õpetajaid klienditeenindajatega . Ei palli- , pilli- ega püssipood ega isegi mitte kaubamaja pea ennast orienteerima kõigile inimestele korraga . Põhikool aga peab seda ja vastutab seejuures mitte ainult kaheks aastaks , vaid kogu eluks antud garantiikirjaga . Seetõttu tuleks haridusdebatis alati pöörata suurt tähelepanu sellele , mis puudutab õppe sisu , selle aja‑ ja asjakohasuse võimalikkust . Nii nagu koolipidamise hädavajalik eeldus on õpilaste olemasolu – sellest tõsiasjast katsutakse mõnikord küll mööda vaadata – , saab õpilaste rahulolust ja arenemisest rääkida vaid siis , kui on nende õpetajaid . <arv>. aasta septembris ilmus OECD väljaandena McKinsey &amp; Company ülevaade , kuidas maailma tulemuslikemad haridussüsteemid on tippu jõudnud . See näitab kümne maailma paremikku kuuluva haridussüsteemi analüüsi najal , et koolide tulemuslikkuse suurendamise kõige olulisemad eeldused on õigete inimeste leidmine õpetajaametisse , teiseks , tingimuste loomine , et neist saaksid head õpetajad-juhendajad , ja kolmandaks , suutlikkus tagada iga õpilase õpetamine parimal võimalikul viisil . Maailma parimate haridussüsteemide kõrvutamisel väidetakse , et need kolm põhimõtet on rakendatavad kõigis kultuurides . Tippsüsteemide kogemused näitavad , et õpitulemusi on võimalik lühikese aja jooksul oluliselt parandada ning et nende kolme põhimõtte rakendamine võib anda tohutu positiivse tõuke kõigi kehvavõitu tulemuslikkusega haridussüsteemide töö parandamiseks maailma eri paikades . Ja ilma naljata , meil on võimalik praegu nii siin debatis tõstatatud kui ka juba haridusministeeriumi poolt seaduseelnõudes ette pandud haridusuuendus ellu viia , aga ainult siis , kui püüame täita põhitingimusi . Üks McKinsey toodud näide parimate riikide parimatest kogemustest on , et õpetaja on kolme eelistatuima elukutse hulgas . Selle võiks endale eesmärgiks võtta . Ma ei tea veel praegu , milles me kokku lepime , mis on need kaks ülejäänud elukutset , aga õpetajaameti staatust võiks ühiskonnas tõsta ja väärtustada selle ühena kolmest kõige nõutumast . Õpetajaks õppijate valik toimub nendes riikides <arv> % kõige edukamate üliõpilaste hulgast . Õpetajaid juhendatakse pärast tööleasumist üle <arv> nädala . Erialasele enesetäiendamisele kulub <arv> % tööajast , õpetajad analüüsivad pidevalt oma ja kolleegide tööd . Noorte õpetajate palgad on teistel erialadel tööleasujate palkadega samal tasemel . Niisiis , heade õpetajate saamiseks kooli ja nende seal hoidmiseks on tähtis nii materiaalne pool kui ka õpetajate professionaalse arengu toetamine . Õpetajate palk on olnud Haridus- ja Teadusministeeriumi eelarve prioriteet ka keerulisel ajal , palk tõuseb tulevalgi aastal ning edaspidi . Tänavu <arv>. septembrist hakati esmakordselt koolis tööle asuvatele õpetajatele maksma lähtetoetust , mille suurus on <arv> <arv> krooni . Seni on tulemus oodatust tunduvalt mornim . See näitab , et oli viimane aeg hakata noore õpetaja teemaga süvitsi tegelema . Praegu on teada , et tänavu vastab nõuetele , mis Riigikogu selle toetuse saamiseks kehtestas , prognoositud <arv> asemel ainult ligi <arv> õpetajat . Asi on selles , et viimasel paaril aastal on järsult vähenenud nende inimeste hulk , kes saaksid kooli minna , st kes oma otsuse , et nad just õpetajana tahavad oma karjääri jätkata , tegid mitu aastat tagasi . See on pikk protsess . Praegu on õige aeg sellega tegelda sellepärast , et viimasel kahel aastal on ühiskonnas noorte huvi õpetajaameti vastu kasvanud . Meil on võimalik sellest aastatetagusest suundumusest tingitud auk , mis on praegu eriti sügav , mõne aasta jooksul täita . Mõne aasta pärast saame võidukalt alustada selle täitmist , aga seda ainult siis , kui parimad tudengid on valmis õpetajana tööle minema . See peab olema meie eesmärk , nui neljaks . Praegu on valitsuses kooskõlastusel põhikooli- ja gümnaasiumiseaduse eelnõu , kus on plaanitud hulk muutusi õpilaste koolikohustuse täitmiseks . Põhiline küsimus on nendes mitmes protsendis õppurites , kelleni me pärast üldse ei ulatu , kui me nendega õigel ajal ei tegele . Küsimus on varases väljalangemises . Varane väljalangemine on probleemiks nii põhikooli kolmandas astmes kui ka gümnaasiumis ja kutsekoolis . Asjad on paigast ära . Hea küll , noored on tihti justkui ise ka süüdi . Nende perekonnad on teinud valesid valikuid , ei ole noori piisavalt toetanud , aga gümnaasiumist ja kutsekoolist varane või poole pealt väljalangemine on noorte endi vale valiku küsimus . Süsteem tuleb välja arendada niimoodi , et võimalikeks valikuteks oleks piisav karjääri‑ ehk haridusnõustamise süsteem . Mul on tõsine üleskutse . Me oleme näinud juba aastaid seda <arv> klassi täistsüklit ühes ja samas koolis ning suhtumine on ühiskonnas muutunud selliseks , et algkooliõpilastesse suhtutakse juba nagu noortesse gümnasistidesse , gümnaasiumiõpilastesse aga nagu lastesse , kes ei ole veel täiesti vastutusvõimelised . Seda olukorda tuleb muuta . Põhikool tuleb gümnaasiumist eraldada , need kaks astet peavad olema täiesti erinevalt eesmärgistatud . Gümnaasiumide arv kahaneb lähemal ajal oluliselt , <arv>. aasta prognoos on , et umbes <arv> õpilast õpib gümnaasiumis . Kui lähtuda sellest , et gümnaasiumis peaks olema kolm paralleeli , siis oleks gümnaasiumide arv <arv> . Praegu on gümnaasiume <arv> . Ma arvan , et lähiaastatel on gümnaasiumide arvu mõistlik vähendada vähemalt <arv> võrra . Ma küsin Tallinna , Tartu , Kohtla-Järve , Narva ning kõigi teiste maakonna‑ ja linnajuhtide käest : mida te ootate ? Miks te ei ole juba asunud gümnaasiumide võrku korrastama , et oma linnas või maakonnas välja arendada tõeliselt konkurentsivõimelised gümnaasiumid , ja seda liitmise teel ? Ma tänan nende ettepanekute eest , mida on teinud koostöö kogu ja mida teevad siin fraktsioonid ! Kui me ühiselt vastutame , siis viime me uuendused ka ellu ! Helmer Jõgi Austatud juhataja ! Hea Riigikogu ! Külalised ! Tooksin tänase aruteluga seoses välja mõned sõlmküsimused ja Reformierakonna seisukohad nendes . Viimaste aastate rahvusvaheliste hariduse võrdlusuuringute tulemused , meie õpilaste tublid saavutused rahvusvahelistel aineolümpiaadidel ja palju muud annavad põhjust rääkida ja mõelda meie koolist positiivses võtmes . Kuid tuleviku seisukohast ei loe eilsed saavutused midagi . Põhimõtteliselt ei ole me seni oma haridussüsteemis midagi karjuvalt valesti teinud , kuid maailm on pidevas muutuses ja seeläbi ka haridussüsteem sagedaste reformide tuules . Ülemaailmselt süveneva vastastikuse sõltuvuse kontekstis peame me väikeriigina ennast võrdlema maailma parimatega . Parimate kogemus ütleb aga , et kõik koolid peavad üle kogu riigi olema ühtlaselt head . Ainult üksikud tippkoolid ei suuda kanda kogu süsteemiga seotud kõrgeid ootusi . Reformierakonna fraktsioonil on kvaliteetse hariduse tagamiseks üheksa ettepanekut . Esiteks . Hariduse kvaliteet on täpselt nii hea , kui hea on õpetajate kvaliteet . Et õpetajaamet ja õpetajakoolitus oleksid atraktiivsed , peab algaja õpetaja palk olema hea ja konkurentsivõimeline . Meie arvates tuleb noore õpetaja palk tõsta riigi keskmise palga tasemele . Teiseks . Õpetajaks sobivust tuleb testida juba õpetajakoolitusse vastuvõtmisel . Ei saa pidada õigeks , et õpetajaks sobivuse kontroll algab alles koolis . Õpetaja kvaliteet on noore inimese elukäigule märksa otsustavama tähtsusega kui kõik teised kooli ressursid . Kolmandaks . Keskhariduse taseme õppekvaliteedi ja õpilaste põhikoolijärgsete õppesuundade valimisel reaalsete valikuvõimaluste parandamiseks teeme ka meie ettepaneku lahutada gümnaasiumiaste põhikoolist . Põhikool peab noori ette valmistama nii kutse- kui gümnaasiumihariduseks . Praeguse <arv>-klassilise koolimudeli korral tirivad koolid pearaha nimel üheksanda klassi lõpetanuid iga hinna eest oma gümnaasiumiastmesse . See omakorda muudab põhikooli lõpetanute valikuvabaduse pelgalt näiliseks ja teoreetiliseks . Niisugune olukord on ka üks põhjus , miks ei kiputa pärast põhikooli kutsekooli minema . Põhikooli ja gümnaasiumi lahutamise korral kaoks see automatism oma gümnaasiumiastmesse minekul ja gümnaasiumid saaksid normaalse õpilaste arvu korral välja arendada oma profileerivad süvaõppesuunad . See tähendab omakorda , et suureneks õpilaste võimalus õppeaineid valida , mis stimuleerib õpihuvi ning selgitab välja inimese huvi ja ande suunad ning pakub seeläbi igale noorele inimesele šansi edu saavutada . Neljandaks . <arv>. aasta lõpuks peab haridusminister viima valitsusse kinnitamiseks uue õppekava , mis traditsiooniliste oskuste kõrval peab keskenduma laialdasematele võimetele , nagu õppimisoskus , loovus , kultuuriteadlikkus ja algatusvõime . Viiendaks . Õppe kaasajastamise võimaldamiseks tuleb juba <arv>. aasta <arv>. septembriks välja arendada e-õppe süsteem , mis oleks kättesaadav kõikidele põhikoolidele ja gümnaasiumidele . E-õpe peab võimaldama nii elektroonilistele töövihikutele üleminekut kui muu õppekavast lähtuva materjali elektroonilist esitamist , kasutamist ja uuendamist , samuti parimate õpetajate tundide kättesaadavust kõigis koolides . Kuuendaks . Uute ja huvitavate algatuste toetamiseks teeme ettepaneku viia sisse innovaatilise õpetaja stipendium . Seitsmendaks . Mõni päev tagasi arutasime siinsamas Eesti ettevõtluskeskkonna arendamist . Nii nagu tollel arutelul , kordame siingi oma ettepanekut . Selleks , et meil oleks rohkem inimesi , kes julgeksid ja oskaksid oma häid ideid ettevõtluses rakendada , teeme ettepaneku õppekavasse lisada praktiline ettevõtlusõpe . Kaheksandaks . Üleminek vene koolides osalisele eestikeelsele õppele nõuab piisavat ja pidevat tuge ning nõu riigi poolt . Koolidele peab olema tagatud kvaliteetne ja tänapäevane õppematerjal ning õpetajatele tugi täienduskoolituse näol . Üheksandaks . Kultuurikomisjonis leppisime kokku , et kõrghariduse temaatika tuleb küll arutelule täiesti eraldi , kuid tahan märkida , et Reformierakonna fraktsioon toetab kahel käel viimastel päevadel taas kerkinud Eesti kõrgkoolide ühinemise ettepanekut . Dubleerimise vähendamine ja Eesti väiksuse juures meie jõudude koondamine toetab igal juhul seda , mis meie arvates on alates alusharidusest kuni kõrghariduseni kõige olulisem : võimalikult kõrge kvaliteedi tagamist . Aitäh ! Vilja Savisaar Lugupeetud juhataja ! Head kolleegid ! Lugedes viimase poole aasta ajalehti , võime teatud rahuloluga täheldada , et ühiskond on hakanud senisest enam tähtsustama haridust . Just hariduse küsimused olid kesksel kohal Riigikogus toimunud inimarengu aruande arutelul . Hariduse probleeme lahkasid Tartu Ülikooli aulas toimunud presidendikärajad . Alles äsja toimus Tartu Ülikooli missioonikonverents . Praegune arutelu Riigikogus on selles loetelus juba neljas . Tänane arutelu Eesti hariduse arenguperspektiividest tegi mind aga mõneti murelikuks ja nõutukski . Üks mure lähtub tollest neljandat , aga mõne jaoks ka viiendat või <arv>-ndat korda probleemide tõstatamisest . Meie arusaamise kohaselt on Riigikogu kultuurikomisjon ning Haridus- ja Teadusministeerium just need institutsioonid , kelle kätes on reaalsete tegude hoovad . Tänast põhiettekannet kuulates aga kangastus silmade ette pilt vedurijuhist , kes seisab veduri kõrval ning jutustab , kuidas tuleks sõitmist edendada või arendada või parendada . Olen lugenud meie lugupeetud kultuurikomisjoni esimehe " tuleks teha " arutelusid nii Õpetajate Lehest kui ka Maalehest ning arvanud , et need on sissejuhatuseks kohe-kohe järgnevale seaduseelnõule , mitte aga järgmisele " vaat kui ikka õige teeks " teemalisele arutelule . Kui korraldajate eesmärk ei olnudki rääkida konkreetsematest hariduse edendamise plaanidest , siis oodanuks teistsugust ja uuemat esinejate ringi . Tänase arutelu käigus ilmnes , et tõepoolest , juba põhiettekannete ringis oleks tulnud kaasata Haridus- ja Teadusministeerium . Me peame ju teadma , mida jutuks olnust on juba asutud realiseerima , mis on tehtud või mis juba ära proovitud ja läbi kukkunud . Milline algatus poliitilistes tõmbetuultes on sumbunud ? Inimarengu aruande arutelul viitasid mitmed esinejad , teistes seas Toomas Luman ja Keit Pentus , et jätavad osa asju tänaseks aruteluks või soovivad siin haridus- ja teadusministrilt tollal kõneldu kohta aru pärida . Meie suurim mure seondubki sellega , et täna räägitu võibki jääda järjekordseks rääkimiseks . Ja selleks mureks annab alust analoogia siinsamas saalis toimunud inimarengu aruande aruteluga . Milles see analoogia siis seisneb ? Me kuulasime mõtisklusi Eesti inimeste lubamatult lühikesest keskmisest elueast , kuulasime , kuidas meie tervishoiusüsteem tõhustab nii ravi kui profülaktikat ja keskmine eluiga pikeneb . Tundub , et see on muutunud järjekordseks mulliks . Ajalehtedest loeme , et Eesti Arstide Liit ja Eesti Tervishoiutöötajate Kutseliit protestivad valitsuse plaanide vastu vähendada järgmisel aastal tervishoiu rahastamist kokku rohkem kui miljardi krooni võrra . Nad rõhutavad , et eelarvekärped ohustavad rahva tervist ja võivad muuta arstiabi kõige nõrgemale osale elanikkonnast kättesaamatuks . Nagu selgub , ehitame praegu menetluses oleva eelarvega riiki , kus inimese eluea kõige suurem mõjur on tema rahakoti paksus . Me toetame harta ettepanekuid , mis on meile tuttavad ja sümpaatsed . Nende rakendamine võib aga põrkuda erakondade maailmavaatelistele erimeelsustele . Me väidame ja usume , et haridus on riiklikult tähtis probleem – seda ei saa vaadata lahus menetluses olevast riigieelarvest . Rääkida hariduse arengusuundadest lahus sellele eraldatavatest ressurssidest on intellektuaalselt huvitav , kuid tegelikkuses vähe efektiivne . Paraku ei soosi meil arutusel olev reaalne eelarve hariduse kvalitatiivselt uuele tasemele viimist . Valitsusliidu juhtiva erakonna arendatav õhuke riik ja hariduse võidukäik ei sobi omavahel kuidagi kokku . Sellise maksubaasi juures on võimalik üles ehitada vaid odava tööjõu riiki . Riiklikult tähtis küsimus tähendab , et tegemist on probleemiga , mille lahendamine on riigi prioriteet . Riik tunnistab , et ei ole kõrvaltvaataja , vaid osaleja . Kurtmine noorte justnagu valede valikute üle ei aita asja lahendada . Me tahame kuulda , kuidas riik probleemi lahendamises osaleb . Nähtavasti tuleks rakendada riiklikku stipendiumide ja sihtprogrammide käivitamist , aga see ei ole praktiline , vaid maailmavaateline küsimus . Kardan , et praegune koalitsioon ei ole selleks valmis , sest koalitsiooni liidri loosung on " Õhuke riik " või " Vähem riiki ! " . Siit jõuame järgmise sõlmprobleemini : see on juurdepääs haridusele . Me armastame rääkida Eesti eripäradest ja kultuuritraditsioonidest . Meie omapära on selles , et me oleme väike , aga ikkagi täisväärtuslik riik . Riik , olgu suur või väike , vajab edukaks arenguks teatud hulga tarku inimesi . Ka rahvuskultuuri hoidmine vajab tarku inimesi . Võimalik , et suures riigis on võimalik seda vajalikku tarkust lihtsamini kokku koguda , võib-olla ka siis , kui haridus ei ole kõigile võimekatele inimestele kättesaadav . Eestis aga ei tohiks me hetkekski unustada , et võimekate inimeste ülesleidmine ja neile nende võimetele vastava hariduse andmine on riiklikult tähtis ülesanne . Rahva vaimsed võimed on kogu meie rahva rikkus . Just sellepärast ei ole meile vastuvõetav põhiettekandes kõlanud idee saata üks osa lastest pärast alghariduse omandamist töökooli . Selle idee autorid ei anna endale aru , et tagajärg oleks <arv> % või veelgi väiksema poiste osakaaluga gümnaasium . Küsige kooliõpetajate käest , ja te kuulete , et poisid avanevad , arenevad , taltuvad varasema ajaga võrreldes veelgi hiljem . Me muidugi oleme kuulnud , et mõni tööstur rõõmustaks , kui Eesti meessugu pea täies koosseisus keevitaks ja pinke opereeriks , know-how võiks ju välismaalt sisse osta . See olekski odava tööjõuga riik , mis meile kuidagi ei sobi . Iga võimeka inimese ülesleidmine on raske ja kallis , aga just see on teadmistepõhise tootmise hind . Ja on veel üks oht : asendustegevus . Tänasel arutelul oli jutt omavalitsuste osast meie koolikorralduses . Koolikorralduse arutelu käigus ei ole võimalik möödaminnes lahendada halduskorralduse probleeme . Ma usun , et haldusreformiga on Eestis raskusi . Võimalik , et ka Eesti haldusreform väärib parlamendi arutelu riiklikult tähtsa küsimusena . Koolide riigistamine ei ole aga kindlasti põhjendatud – isegi siis , kui haldusreformiga pole asjad korras . Need on omavahel seotud , kuid siiski väga erinevad asjad . Kindlasti on hariduse valdkonnas probleeme , mida ettekannetes ei käsitletud . Ei olnud juttu venekeelsest haridusest – ka see on kindlasti üks Eesti hariduselu sõlmküsimusi . Hariduse tähtsusest on palju räägitud ja selle jutu paistel on meeldiv ennast soojendada . Riigikogu hinnatakse seadusteks vormitud lahenduste järgi . Aitäh ! Lauri Vahtre Härra aseesimees ! Austatud kolleegid ! Esindan erakonda , mis on haridust alati pidanud Eesti riigi ja rahva püsimise võib-olla kõige tähtsamaks alustalaks . Oleme taotlenud õpetajate palga tõstmist , oleme algatanud õpetaja lähtetoetuse , oleme seisnud mitmesuguste praktiliste sammude eest , nagu näiteks sülearvutid . Täna soovin öelda järgmist . Ei saa kõnelda haridusest ja selle kvaliteedist , alustamata hariduse eesmärgist . Mis on Eesti hariduse eesmärk ? Loomulikult kujundada ühiskonnaküpseid inimesi , kes saavad aru oma positsioonist teiste inimeste hulgas ning oma õigustest ja kohustustest . Siit järeldub , et me peame teadma , millist ühiskonda me ikkagi rajame . Totalitaarühiskond näiteks vajab hoopis teistsuguseid inimesi kui vaba ühiskond . Tegelikke vastusevariante ei ole palju . Kahtlemata peab meie ühiskond olema demokraatlik , vaba ja salliv , ehkki mitte kõike salliv . See peab olema Eesti kultuuritraditsioonil põhinev ühiskond , kus on leitud mõistlik tasakaal isiklike huvide , grupihuvide ja üldhuvide vahel . Sellise ühiskonna täisväärtusliku liikme kujundamist silmas pidades nendime , et haridussüsteemi peaks iseloomustama , esiteks , alternatiivide olemasolu , et iga õpilane saaks areneda oma isiksusele kõige sobivamal viisil . Ma ei pea silmas mitte ainult erinevaid haridustüüpe , nagu kutse- või reaalharidus , vaid ka erinevaid pedagoogikaid . Teiseks , pehmete väärtuste ehk sotsiaalsete oskuste , näiteks suhtlemis- ja koostöövõime väärtustamine teadmiste kõrval . Haridus on alati olnud teadmiste ja kasvatuse süntees , kuid tundub , et viimase sajandi jooksul on põhirõhk järk-järgult kantud mehaaniliselt mõõdetavatele teadmistele , ja seda eriti viimaste aastakümnete jooksul , jättes sotsiaalsed oskused mõnevõrra vaeslapse ossa . Kolmandaks , õpilase käsitlemine harimisprotsessis füüsilise , vaimse ja emotsionaalse tervikuna , kes peab arenema igakülgselt . Ja neljandaks , kodude ja perede tihedam sidumine kooliga . Nüüd konkreetsemalt , mida tuleks teha . Mis puutub hariduse sisusse , siis esiteks tuleks laiendada õpetajate võimalust hinnata õpilase töötulemusi teisiti kui viie palli süsteemis , see tähendab ilma konkreetset hinnet panemata . Ülemäärane edukultus on kurjast . On tehtud koguni ettepanek viiepalline hindamissüsteem täielikult kaotada , mille kohta on vastuolulisi arvamusi . Võistlust ja võrdlust ei tohi ju ka päriselt eitada . Teiseks tuleb eriti nooremates kooliastmetes rohkem tähelepanu pöörata õpilaste kehaliste ja käeliste oskuste arendamisele . See ei tähenda mingil juhul teadmiste ja abstraktse mõtlemise alahindamist . Meisterdamisrõõm ei sega mingil juhul mõtlemisrõõmu . Kolmandaks tuleb õppeprogramme hõrendada . Kordan jälle : see ei tähenda teatava hulga teadmiste päheõppimise vajaduse eitamist . Mõelda saab ikkagi alles siis , kui on teadmisi . Kuid me peame endale aru andma , et iga aasta toob uusi teadmisi , nende hulk suureneb , kuid lapse vastuvõtu- ja õppimisvõime mitte . Niisiis tuleb teha valik . Piltlikult öeldes on tegu Pipi Pikksuka probleemiga : on väike paberitükk , hiire joonistaks sinna ära , aga kuidas mahutada sellele hobust ? Aga tuleb hakkama saada . Sama probleemi lahenduseks on tehtud ettepanek , et põhikoolide jaoks koostataks nn põhiõpikud , mis sisaldaksid minimaalset teadmiste hulka , võimaldades ka nõrgematel õpilastel end edukana tunda . Tugevamatele aga saaks õpetaja pakkuda lisamaterjale , lähtudes iga õpilase eripärast . Neljandaks , gümnaasiumis tuleb suurendada õpilase valikuvõimalusi . Seda saab tagada erinevate õppesuundadega , kuid kõne all on olnud ka radikaalsem variant : igal õpilasel võiks vähemalt lõpuklassis olla võimalus mõnest õppeainest täielikult loobuda mõne teise , endale sobivama aine kasuks . Seda vähemalt koolides , kus seda on võimalik tehniliselt korraldada , kus on olemas vastavad õpetajad . Viiendaks , riigieksamid ei tohi olla eesmärk omaette , millele allutatakse terve viimane õppeaasta . Riigieksam peaks ikkagi kokku võtma seniõpitu , mitte tõstma nõutavate teadmiste latti uuele tasemele . Kuuendaks , jällegi radikaalne ja vaieldav ettepanek : kas oleks võimalik gümnaasiumi lõpetada lõputunnistusega , ilma riigieksamiteta ? Sel juhul loomulikult ei saaks otse edasi minna kõrgkooli . Hariduselu korraldust silmas pidades on meil järgmised seisukohad . Esiteks , mitte näha väikestes algkoolides ja väikestes põhikoolides relikti , mis tuleks tingimata likvideerida . Ideaalne oleks , kui vähemalt esimesed kolm-neli õppeaastat käiks laps koolis jala . Veel parem , kui kuni põhikooli lõpuni , kuid kuna see pole reaalne , siis võiks hiljem selleks olla korraldatud mingi transport , soovitatavalt koolibuss . Teiseks , tuleb soodustada alternatiivpedagoogikat viljelevate koolide rajamist . Waldorfkoolide ja neile lähedast metoodikat kasutavate koolide järele on tekkinud selge sotsiaalne tellimus , millele riik peaks reageerima , valvates samal ajal loomulikult õpetuse taseme järele , nagu see on riigi põhiseaduslik kohus . Kolmandaks , kehtestada tuleks kohustuslik kutsenõustamine üheksandal õppeaastal , et aidata noorukil paremini mõista oma tugevaid ja nõrgemaid külgi ning sellest lähtuvalt valikuid teha . Neljandaks , täna palju kõneldud asi : lahutada põhikoolid ja gümnaasiumid , esialgu juriidiliselt , hiljem ka ruumiliselt . Põhikool ei pea olema selle või teise gümnaasiumi n-ö noortemeeskond , mille ainus eesmärk on tagada küllaldane gümnasistide arv ja vastavalt ka pearaha gümnaasiumis . Gümnaasiumide kujundamine iseseisvaks koolitüübiks loob eeldused tugevate regionaalsete gümnaasiumide rajamiseks . Siin me läheme juba haldusreformi temaatikasse . Kui algkoolis peaks laps käima jala ja põhikooli vanemates klassides ehk bussiga , siis tulevikus ei tohiks meid üllatada olukord , kus gümnaasiumisse minek tähendab kuldse kodukotuse alt lahkumist , nii nagu see on sadu aastaid olnudki ja nagu see praegu on kutseõppeasutuste puhul . Olemegi kutseõppe juures . Riik peab aitama propageerida kutseõpet , kujundades positiivset ja lugupidavat suhtumist tublisse oskustöölisse . Kutseõpe peab asetuma võrdväärsena gümnaasiumiõppe kõrvale , et kaoks olukord , kus noorele öeldakse : sina gümnaasiumisse ei kõlba , sina pead minema kutsekooli . Kui me sellest koledast lausest lahti ei saa , siis peab sinna vähemalt teine lause kõrvale tekkima , kus noorele öeldakse : anna andeks , sõber , aga sinust küll tislerit ei saa , sa pead leppima gümnaasiumiga . Nii , minu aeg saab läbi . Palju jäi rääkimata , näiteks alusharidus ja kõrgharidus . Märgin vaid seda , et me ei tohi jõuda olukorrani , kus alusharidus on nii hirmsasti reglementeeritud , et lasteaiadki jagunevad kutse- , humanitaar- ja reaallasteaedadeks , mis lõpetatakse riigieksamiga . Teiselt poolt me ei tohi jõuda ka nii kaugele , et kõrgharidus on elukohajärgne ja kõigile kohustuslik . Haridussüsteem peab olema paindlik ja võimalusterohke . Rohkem värve , rohkem valikuid , rohkem rõõmu ! Ma tänan ! Maret Merisaar Head kuulajad ! Ma lisan siis salatiks mõned teesid Erakonna Eestimaa Rohelised hariduspoliitika töörühmalt . Eesti majanduse põhiküsimus lähimate kümnendite jooksul on praeguse peamiselt laenude ja lihttööl põhineva majandusmudeli asendamine suurt lisandväärtust andva , keerukaid tooteid ja teenuseid produtseeriva majandusmudeliga . Võtmeküsimus majandusmudeli muutmisel on meie riigi suutlikkus anda väga head haridust . Kõigepealt räägiksin tasuta haridusest . Ilmselt teate , et meie põhjanaabritel on haridus tasuta . Nemad kooli alguses koolitarbeid ei osta , sest laps saab kõik vajaliku koolist – alates vihikutest kuni selleni välja , et kooli sõitmiseks vajalik bussikaart antakse ka lapsele koolist tasuta . Eestis see kahjuks nii ei ole . Kui lugeda meie põhiseadust , siis selles sätestatakse , et igaühel on õigus haridusele . Õppimine on kooliealistel lastel seadusega määratud ulatuses kohustuslik ning riigi ja kohalike omavalitsuste üldhariduskoolid on õppemaksuta . Ehk siis ühelt poolt on kodanikul õigus ja kohustus õppida , samas aga selgeid sätteid ja kohustust riigi poolt tasuta haridust võimaldada ei ole . Nii ei olegi meil mitte tasuta haridust , vaid õppemaksuta haridus , mis ei ole mitte päris üks ja seesama . Rasketel aegadel tuleb teha tulevikku suunatud strateegilisi otsuseid . Ei saa meil iialgi olema rikast riiki , kui me ei sea korda oma haridus- ja teadussüsteemi . Tasuta koolihariduse garanteerimine põhiseaduses oleks esimene samm sellel teel , kui me räägime , et meie eesmärk on teadmistepõhine Eesti , ja soovime kõigile lastele võrdseid võimalusi hariduse omandamiseks . Järgmised sammud oleksid õpetajakutse seadus ning riikliku koolisüsteemi haridusringkondade ülesehitamine . Rohelised räägivad nelja haridusringkonna kehtestamisest Eestis . Järgmisena räägiksin roheliste propageeritavast õues õppest . Selleks mul palju aega ei ole , aga ma nimetaksin kolm põhipunkti . Esiteks , üks päev nädalas võiks olla pühendatud õues õppele ja alustada võiks praeguses seadustikus piirangute kõrvaldamisest . Koolides on tunni pikkus seadusega sätestatud . Õpilaste arv klassis võiks olla kuni <arv> , sest suurte gruppidega on raske õues käia . Teiseks , Norras näeb praegu seadus ette , et kui ainet on võimalik õues õpetada , siis seda tulebki teha . Ja kolmas argument meie poolt on , et Rootsis on praegu seadus selline , et õues õppe alused on õpetajakoolituse kohustuslik osa . Nüüd räägiksin alusharidusest . Sel teemal on rohelistel selline tähelepanek , et praegu on probleeme laste päevahoiuga . Paljud vanemad maksaksid <arv> krooni , mis neile pearaha antakse , mitte eralasteaiale , vaid mõnele tädile , kes lapsi hoidmas käib . Seega lisaks eralasteaedadele tuleks luua ka päevase lastehoiu teenuse võimalus . Päevahoiuteenus on eriti otstarbekas maal , kus lasteaed võib olla talust väga kaugel . Samas võiks olla ka koolitatud lasteaiapedagoogid ehk litsentsiga erakoduõpetajad , kes maakonnas ringi sõidavad ja sellistes päevahoiukeskustes perioodiliselt lastega ka arendustööd teevad . Veidi põhiharidusest . Roheliste programmis on palju rõhku pandud õpikeskkonna parandamisele . Kindlasti on üks oluline tegur see , et koht , kus laps õpib , on meeldiv , sõbralik ja avatud . Teine tähtis aspekt on õpetajate töökeskkonna parandamine ning tänapäevaste töö- ja õppevahendite olemasolu . Igal õpetajal peab olema omaette tööruum . Lisaks tuleb vähendada õpetajate koormust <arv> tunnini nädalas ja kui lisada palk <arv> <arv> krooni kuus , siis võiksime vist loota , et õpetaja kohale tekib konkurents ja kooli ilmuvad taas meesõpetajad . Kui koormus on väiksem , siis tekib õpetajal ka vaba aeg enesetäienduseks , lisaks on õpetaja rõõmsam ja rahulikum . Räägime ka õpihuvist . Euroopa Liidus on laialdast tunnustust leidnud eesmärk , et koolis ei kaoks õpilaste õpihuvi . Ma ei räägi õpihuvi tekitamisest , vaid sellest , et õpihuvi on inimesele sündides kaasa antud ja praegune õppesüsteem vahel surub seda maha . Hindamissüsteemi kohta on selline ettepanek : kriitiliselt hindamiselt , mille puhul võrreldakse teadmisi etaloniga ning tuuakse välja vead – vahel ei saa õpilane teada ka vigu , vaid ainult hinde – , tuleb minna konstruktiivse hinnangu andmisele . Sel juhul tuuakse välja , millest õpilane on aru saanud ja mida ta peab veel juurde õppima . Sama käib koolide sise- ja välishindamise kohta , haridussüsteemile hinnangu andmise kohta ja nii edasi . Nüüd mõned mõtted kutseharidusest . Kutsekoolide õpetajate pidev koolitamine on hädavajalik ja tuleb kaasata ka vabakutselisi õpetajaid . Inimesed teenindusest ja tootmisest on kõige värskemad , vahetumad õpetajad . Põhikohaga õpetajad peaksid näiteks kord kolme aasta jooksul ettevõttes praktikal käima . Midagi kõrgharidusest . Kõrghariduse puhul me räägime väga palju sellest , et me peame välismaalt õpetajaid juurde tooma . Vähe on räägitud sellest , et me peaksime oma häid õppejõude rohkem hoidma . Ja mida kõrgkoolide õpetajad ise on rohelistele oma probleemidest rääkinud ? Seda , et kui õpetajatel on olemas ametijuhendid , siis peaks olema ka vahendid , et nõutud tingimusi täita . Peaks olema normaalarv tunde ja vaba semester iga viie aasta jooksul . Teadlaste ja õppejõudude töö tulemusi peaks vääriliselt hindama , näiteks ETIS-es ehk Eesti Teadusinfosüsteemis . Artiklid ja patendid on praegu ainukesena hinnatud , eestikeelsed õpikud , kui need pole tehtud õpik-monograafiateks , on alahinnatud . NATO teadusorganisatsioonide piires koostatud publikatsioonid on praegu alahinnatud , ka on alahinnatud prototüübid ehk esimesed näidisseadmed . Ei ole saladus , et väljatöötatud prototüüp on igal juhul teadussisukam ja patendist väärtuslikum , sest varem või hiljem läheb see ettevõtluses tootmisesse . Räägitakse ka üliõpilaste ja õppejõudude suhtest , mis on praegu <arv>–<arv> üliõpilast õppejõu kohta . Sel juhul ei ole mõtet rääkida kõrgest õpetamise tasemest . Normaalne oleks <arv>–<arv> nagu Põhja-Ameerikas ja Lääne-Euroopas , vähemalt tehnikaaladel . Ja nüüd veel mõned asjad , mis jäid välja . Koolihoonete energiasäästlikkust peame väga oluliseks . See peab kasvama ning koolid peavad olema keskkonna- , õpilase- ja õpetajasõbralikud . Igal koolil peab olema oma aed või park . Kooli juures peab olema koht jalgrataste turvaliseks hoidmiseks . Koolitoit peab olema tervislik , eelistatult Eesti päritoluga . Rämpstoidu pakkumine koolis või selle lähiümbruses tuleb lõpetada . Ja siis veel sellest , et paljud inimesed lähevad praegu välismaale õppima . Selle kohta arvavad rohelised , et kui Eesti noored saaksid minna näiteks oma kogukonna arvel lepingulisel alusel välismaale õppima , siis neil peaks olema kohustus tagasi tulla ja Eestis töötades õpperaha tagasi teenida . Avalik-õiguslikke ülikoole tuleks juhtida võimude lahususe ja kõigi huvipoolte osaluse põhimõtteid järgides . Aitäh ! Karel Rüütli Austatud eesistuja ! Head kolleegid ! Head külalised ! Aastaid on olnud arutelusid , aastaid on olnud nii tulemuslikke kui ka nurjunud püüdlusi muuta kõrghariduse kättesaadavust , kvaliteeti ja rahastamist . Hariduse prioriteetsus peab saama reaalsuseks . Pean tähtsaks rõhutada nelja suurimat väljakutset Eesti haridusele . Need on Eesti ühiskonna demograafilised muutused , üleminek õppurikesksele ja elukestvale õppele , õpingute seostamine ühiskonna , majanduse , teaduse ja innovatsiooniga ning haridussektori strateegiline juhtimine ja rahastamine . Edu saavutamiseks ei ole meil vaja teha muud , kui lähtuda nende väljakutsete olemusest . Ma ei hakka keskenduma juba esitatud probleemidele , vaid püüan rääkida tulevikuväljavaadetest . Esiteks , hariduse kättesaadavus . Et igaühel oleks võimalik ennast teostada valitud erialal , nagu seda sätestab põhiseadus , tuleb põhimõtteliselt luua igakülgsed võimalused ja tingimused , et kedagi ei jäetaks ilma talle huvide- ja võimetekohasest õpetusest . Formaalselt on kõik astmed ja erialad kõigile ligipääsetavad , aga reaalne hariduse kättesaadavus sõltub liiga palju õppuri ja tema perekonna sotsiaal-majanduslikust olukorrast , vanemate hariduslikust taustast ja kodukoha asukohast . Põhikooli- ja gümnaasiumireformi stardijoonel seistes on äärmiselt tähtis , et oleksid tasakaalus lastevanemate soov panna laps kodukohalähedasse kooli ning ressursside piiratusest tulenev uus õppeasutuste võrk . Selle asemel et koondada gümnaasiumid ainult maakonnakeskustesse , tuleb suurendada gümnaasiumide ja põhikoolide koostööd kutsekoolidega . Tähtis ei ole ilmtingimata liita ja sulgeda , vaid toetada praeguste koolide koostööd . Ka koostöö tagab ressursside otstarbekama kasutamise . Samuti on täiesti loomulik , et kõik ei saa olla valmis kõrgkooliõpinguteks ja nende lõpetamiseks . See ei tähenda , et ülikoolid peaksid keskenduma vaid parimatele noortele . Inimese valmisolekut omandada uut taset tuleb enam hinnata sisuliselt ja vähem formaalselt . Lõputunnistus või eksamipunktid ei peegelda tihti inimese tegelikke teadmisi ja oskusi . Võtmetähtsusega on kindlustada kõigi haridustasemete kohta varasemate õpi- ja töökogemuste arvestamise süsteem . Hariduse kättesaadavus ei tohi sõltuda noore inimese sotsiaal-majanduslikust olukorrast . Rahapuuduses vaevlevate perede õpilased ja tudengid on riskirühm , sest nad ei saa õppida nii palju , kui tahaksid . Sestap on õpilaste ja üliõpilaste majanduslikku toimetulekut toetava ja igati õppuri vajadustest lähtuva õppetoetuste süsteemi loomine kriitilise tähtsusega . Hariduse kvaliteedist . Hariduse kõrgem eesmärk on kujundada inimestest eneseteadlikud isiksused , kes suudavad ühiskonda rikastada . Hariduse väljund on mõtlev ja toimekas kodanik , kes on haritud ja oma erialal pädev , oskab ühiskonnas tegutseda , peab lugu oma riigist ning väärtustab loodusrikkusi ja kultuuripärandit . Selleks et hinnata millegi väärtust , peab olema alus . Mille järgi me peaksime hindama hariduse kvaliteeti ? On selleks õppijate rahulolu , haridustöötajate rahulolu , tööandjate ja ettevõtjate rahulolu , õpetajate arv , õppija tööleasumine oma erialal või hoopis pidev võrdlemine teiste riikidega ? Kuna teadjad mehed peavad haridust kultuurifunktsiooniks , siis peaksime hindama hariduse headust just osapoolte rahulolu ning teadmiste ja oskuste rakendatavuse nurga alt . Eraldi küsimus on , kes seda kvaliteeti peaks hindama ja kindlustama . Pean oluliseks , et riikliku kontrolli kõrval on tähtis kujundada õppeasutusesisest kvaliteedikultuuri , mis seisneks kooli töötajate , õppijate ja juhtide arusaamas ja püüdluses , et õppeprotsessi parandamine tuleb kõne alla osapoolte koostöö ja tagasiside andmise korral . Kolmandaks , hariduse rahastamine . Praegused haridust puudutavad arengukavad ei haaku omavahel . Samuti ei suudeta finantseerida nende rakenduskavu . Meie mure on tagada vahendid nii püsikulude kui ka investeeringute katteks . Täiendavaid ressursse nõuavad uus õppetoetuste süsteem , õppehoonete remontimine , õpetajate ning õppejõudude palkade tõstmine . Praegune väljakutse on kõige selle jaoks vahendite leidmine , samas ähvardavad meie riigieelarvet pidevalt uued kärped . Kuidas me selle olukorra lahendame ? Vaatame näiteks meie lähinaabreid Soomet ja Rootsit ning teisi hariduse õiglast kättesaadavust toetavaid riike . Mida ja kuidas on nemad kasutusele võtnud ? Kuidas on nad käitunud ? On tõenäoline , et riigi majanduse seis jääb kasvu ootama vähemalt järgmised kaks aastat , aga olulisi otsuseid haridusvaldkonnas peame ju tegema juba täna . Kokkuvõtteks . Vaja on haridusstrateegiat , millega me lepime kokku haridusega seotud eesmärgid ja vahendid nende eesmärkide täitmiseks . Kiiremas korras on tarvis ühist arusaama tasuta haridusest : kas meil on õppemaks või meil on siis midagi muud . Kokkulepet on vaja ka teadus- ja arendustegevuse valdkonnas . Soomes ja Rootsis näiteks suunatakse selleks keskmiselt <arv>,<arv> % SKT-st , Eestis kolm korda vähem : <arv>,<arv> % . Kuid küsimus ei ole ainult selles , et praegu ei tegelda innovatsiooniprotsesside juhtimisega majandussektoris . Piisavalt ei tegelda innovatsiooniga ka avalikus sektoris ja hariduspoliitika kujundamisel . Omaette kurioosne on fakt , et näiteks Eesti kõrgharidusstrateegias puudub sõna " insener " . Hariduse sisu ja vorm vajavad mitmekesistamist . Need peavad enam arvestama õppijate huvisid ning ühiskonna vajadusi ja võimalusi . Inimeste haridustaseme pidev tõus ja eneseteostus parandavad elukvaliteeti ning aitavad kaasa teadmistepõhise demokraatlikult toimiva ja konkurentsivõimelise Eesti arengule . Tänan ! Peeter Kreitzberg Lugupeetud esimees ! Kolleegid ! Ma arvan , et me siiski täna astusime mõne sammu edasi ja tajume mitut haridusprobleemi üsna ühtemoodi . Ma olen kaunis optimistlik , et me selle strateegiani ka jõuame . Võib-olla see ei tule esialgu eriti mahukas , aga siin on mitu punkti , mis juba tänase arutelu baasil võiks kirja panna . Miks seda strateegiat ei ole ? Kõigepealt kindlasti põhjusel , et meie haridus kulgeb üsna tugevasti isevoolu teed ning omavalitsuste ja institutsioonide võistluse teed . Poliitikas domineerib tohutu soov üksteisest eralduda , selle asemel et proovida mõneski asjas kokku leppida . Ma arvan , et tänane mõnevõrra erandlik ja julgen öelda , labasevõitu esinemine proua Vilja Savisaarelt on kahtlemata üks selline asi , mis ei võimalda meil mitte milleski kokku leppida . Ei maksa ära unustada , et Keskerakond on ise juhtinud haridusministeeriumi kolm aastat ja kui need probleemid on endiselt püsti , mis praegu püsti on , siis ei ole see kuidagi rohkem kellegi teise süü . Samal ajal ei ole võimalik ka nendest probleemidest mööda minna . On probleemid , mis tuleb ära lahendada , ja kui vaja , tuleb neist veel <arv> korda kirjutada . Usun , et me peame siiski rohkem lähtuma haridusest ja loogilisest eetikast , mis tähendab seda , et me üritame teistest võimalikult aru saada ja teiste arvamustest maksimaalselt üle võtta seda , mis meile sobib , mitte lihtsalt sõimata ja vaidlustada absoluutselt kõike , mis iganes kuskil ka kõlab . Minu meelest peabki meie põhilisi eesmärke olema võimalikult täpselt lahti mõtestada , mida tähendavad võrdsed võimalused hariduses . Kõik erakonnad seda deklareerivad , ainult et ilmselgelt annavad asjale erineva sisu . On see tasuta kõrgharidus , nagu viimane ettekandja seda üsna põhjalikult põhjendas ? On see kõigi juurdepääs lasteaedadele , kus meil kohti napib ? On see tasuta lasteaed ? Meil on päris mitmeid asju , mis vajavad lahtimõtestamist , kui me selle üldise lähenemisega nõus oleme . Kindlasti tegi Mailis Reps väga õige märkuse ühes asjas , kus me oleme jõudmas üksmeelele : gümnaasium ja riigikool . Tõesti , riigikoolid on praegu erakordselt viletsas olukorras ja see ei ärata eriti usku . Samal ajal on küsimus selles , et kui gümnaasiumivõrk tuleb siiski väga hõre , siis tasub kaaluda , kas anda maakondadele mingisugune haldusfunktsioon , mis tähendab seda , et need koolid jäävadki riigi kätte . Kui meil tuleb haldusreform ja maakond muutub omavalitsuseks , siis kahtlemata on mõistlikum pidada need koolid maakonna käes . Aga kõige tähtsam on see , et teise astme haridus oleks hallatud ühel ja samal tasandil ja kaoks ära mõttetu konkurents . Praegu tahetakse tõmmata lapsi kas kutsekooli selleks , et rahuldada ühe haldustasandi huve , või tõmmata neid gümnaasiumi , et rahuldada teise haldustasandi huve . Tegelikult peame kõige rohkem silmas pidama ikkagi õpilaste endi huve . Ma ikkagi kordan , et kool on õppijate jaoks , mitte õppijad kooli jaoks , nii nagu see Eestis praegu minemas on . Kokku võttes kõigile suur tänu ! Siin kõlas täna päris huvitavaid mõtteavaldusi . Esimees Ene Ergma Suur tänu , kolleeg Peeter Kreitzberg ! Nüüd on kõik fraktsioonide esindajad saanud oma mõtted välja öelda . Palun järgmisena kõnepulti kolleeg Aadu Musta ! Kaheksa minutit . Aadu Must Lugupeetud esimees ! Head kolleegid ! Ma vaatasin praegu tablood ja leidsin , et kui oleks olnud vana reglement ja oleks öeldud , et peale hea kolleegi Peeter Kreitzbergi lõppsõna ei ole vaja enam sõna võtta , siis me oleks saanud diskussiooni jätkata kultuurikomisjonis , kuna just selle liikmed on veel sõna võtmas . Üsna raske on öelda midagi põhimõtteliselt uut . Ma otsisin silmsidet meie lugupeetud haridusministriga , kes kindlasti on kõiki neid väärt ideid kuulnud jumal teab kui palju kordi . Aga üks hea asi on küll : mitmed Riigikogu inimesed näitasid , et kodutöö on siiski hästi tehtud ning mõeldakse kaasa . Ühiskonna jaoks on see tähtis sõnum . Suhteliselt vähe oli täna juttu kõrgharidusest . Ma proovin mitte korrata seda , mis juba on räägitud . Pelgas sõnavõttude ringis vist ei ole võimalik kõrgharidusprobleemist süstemaatiliselt rääkida . Kuidas Bologna süsteemile üleminekuga taheti ratsaväerünnakuga midagi saavutada ja saavutati tegelikult , et meil on käimas ülikoolide keskkooliseerumine ja kõik need muud hädad . Neist asjadest tuleb kindlasti rääkida hoopis eraldi , kas siin foorumil või kuskil mujal , aga see teema vajab edasiarendamist . Kui ühiskonnas mõni probleem tõsiselt käsile võetakse , siis võite kindlad olla , et sellega hakkavad kaasa roomama mitmesugused veidrad müüdid ja käibetõed , mis ei pruugi alati tegelikkusele vastata . Mina kuulun nende humanitaaride hulka , kes pooldavad matemaatika õpetamise tähtsustamist ja matemaatilise mõtte arendamist õppurite hulgas . Teaduste integratsioon ja sünergia tänapäeval üldse ei võimaldagi ilma sellise mõtlemiseta edasi minna . Aga see oli mõeldud vahemärkusena . Müüt , millel ma tahan peatuda , on humanitaar- ja sotsiaalteaduste vohamine ning õitsemine reaal- ja täppisteaduste ja nende õpetamise arvel . Arusaam , et nn pehmetel erialadel , ükskõik kas siis teiste arvel või mitte , läheb Eestis hästi – teate , see on müüt ! Tegelikult on ka selles valdkonnas lugu üsna nutune . Alustan oma eriala lähedalt . Eesti jääb teistest riikidest maha nii ajaloolaste üldarvult kui suhtarvult rahvastikus . Võidakse küsida , mis siis sellest – ega nemad ei keevita . Nii suures kui väikeses riigis aga peab olema teatud hulk kõrgesti koolitatud ajaloouurijaid ja keeleteadlasi . Haritud maailmas on rahvusteadused riigi atribuudiks , mis kujundavad rahvuslikku identiteeti . Aga meie väidame , et Eesti on küll väike , aga ikkagi riik . Rahvusteaduste tugevus on seotud riiklusega , riigi tugevusega . Ja lihtne tõde , mida siin saalis võib-olla teatud kurva alatooniga korratud on , on see , et tänapäevases propagandasõjas jätab ajaloolaste nappus riigi kaotusseisu ka lahingutes , mida materjali põhjal otsustades oleks lootus võita . Euroopa Teadusfondi targad märgivad , et Euroopa Liidu kodanikel on identiteedikriis , kuna neil pole oma ajalugu . Tõsi , sakslased , prantslased ja venelased on valmis ka üksi Euroopa ajaloo valmis kirjutama . Ent kui väikeste riikide lugu kõrvale jätta , ei saa keegi hiljem aru , miks hukkuvad impeeriumid või surevad välja rahvaste kultuurid . Halb on see , et meie haridussfääris ( esialgu küll hiilivalt ) on alanud teki üksteise pealt ärakiskumine . Sellega kaasneb hiiliv humanitaar- ja rahvusteaduste alavääristamine . Septembris tutvustati Riigikogu kultuurikomisjonis uurimust " Kõrghariduse efektiivsusest " . Humanitaar- ja sotsiaalteaduste probleeme on selles eiratud . " Lähteülesandes neid erialasid polnud , " oli lihtne vastus küsimusele , miks siis ilma nendeta . Ja nii olemegi olukorras , kus meil kurdetakse doktorikraadiga inimeste nappuse üle . Aga mõnel erialal , kus on võimekaid inimesi küll ja vajadus koolituse järgi silmanähtav , tuleb neid koolitada pooleldi põranda all , plaanivälisena , õppejõudude entusiasmist . Ja ikka kuuleme : " Ei ole doktorantuuri püüdlejaid ! " Minu sõnum on hästi lühikene : hariduse olukorda ei paranda see , kui eri ainevaldkonnad või mis tahes huvirühmad üritavad tekki üksteise pealt ära kiskuda . Selleks , et hariduse ja harituse olukorda Eestis parandada , tuleb meie ühine haridusetekk ühiste jõududega , nagu siin korduvalt öeldud , suuremaks kududa , et ühelgi valdkonnal mingid kehaosad hoopis tekiga katmata ei jääks . Ja veel üks repliik eelkõneleja käsitletud teemadel . Küsitakse , kas Eestis on kõrgharidusega inimesi liiga palju . Ajalugu ütleb , et mõnes asjas on eestlased teiste rahvastega võrreldes tõepoolest teistsugused olnud . Haritud inimesi on koolitatud kaugemale kui ainult oma kodumaale . Nii Vene tsaaririigi ajal kui ka peale Teist maailmasõda on tuhandete eksiilis elanud eestlaste edulood olnud seotud just nende kõrgesti haritusega . Miks ei võiks olla nii ka homses Euroopa Liidus ? Aitäh ! Peeter Tulviste Hea juhataja ! Head kolleegid ! Saalis toimuv tuletab natukene meelde Haydni " Lahkumissümfoonia " ettekannet . Seda esitades mingil hetkel järjekordne moosekant võtab oma pilli , kustutab küünla puldi ees ja lahkub saalist . Aga see ei ole meil esimest korda niimoodi . Räägin hästi lühidalt neljast asjast , mis kõik puudutavad kõrgharidust . Kõrgharidusest on viimasel ajal palju räägitud ja ma ei saa kuidagi üle ega mööda sellest , et tuletada meelde , millal need probleemid juba kõne all olid . Tahan küsida natuke retooriliselt : kas oli õige hakata rajama radikaalselt alafinantseeritud Tartu Ülikooli kõrvale teist seinast seina ülikooli ? Kas oli õige seda teha maal , mille elanikkond on natuke üle ühe miljoni ja kuskilt ei ole näha , et tekiks teine miljon , mis võimaldaks teist klassikalist ülikooli pidada . Euroopa üldine tarkus on , et miljoni inimese kohta on üks ülikool . Kas oli õige hajutada need vähesed finantsilised ja vaimsed ressursid , mis nii väikeses riigis on , mööda maad laiali ? Ehk teistsugust kujundit kasutades : kas oleks õige , kui meil on <arv> head jalgpallimängijat , jagada need kaheks meeskonnaks ja panna omavahel mängima ? Juba tol ajal oli täiesti selge see , millest Peeter Kreitzberg täna rääkis : et nii väikeses riigis ei pea võistlema mitte omavahel , vaid teiste riikidega – muu hulgas ka sellepärast , et meie tudengid lähevad sinna õppima . Kas oli õige riigis , mille liiga suur osa elust on niikuinii keskendunud pealinna , asutada siia veel teine ülikool ? Ülikoolide asutamine on üks väheseid asju , mille puhul riik saab otsustada , kuhu neid asutada . Riik ei saa ütelda , et teeme vabriku või tehke vabrik sinna . Ülikooli puhul on see võimalik . Seda ei tehtud . Kõik need asjad olid juba aastaid tagasi selged . Oli selge , et ühinevas Euroopas ärksamad lapsed ei lähe mitte sellesse ülikooli , mis on kodu lähedal , vaid sellesse , kus paremini õpetatakse . Eriti kui see lähemal ka – ja Tallinna lastele on ju Helsingi Tartust lähemal . Turu ilmselt ei ole lähemal , aga Helsingi küll . Minnakse sinna , kus saab paremat haridust , eriti nüüd , kui Euroopa Liitu minek on meie lastele avanud uksed kõikidesse Euroopa ülikoolidesse . Kena , aga ka meil peab olema teistele midagi pakkuda . Teine asi , mida tahtsin öelda , on , et haridusraha tuleb kulutada ainult haridusele . Vähe sellest , et kool on muutunud sotsiaalabi asutuseks ja me oleme nii või teisiti sellega leppinud . Sama asi sünnib praegu ülikooliga . Tahaksin meelde tuletada seda Murphy seadust , mis ütleb , et igas asutuses on üks inimene , kes mäletab , milleks see asutus loodi . Tuleb ta üles leida ja vallandada , jätkab Murphy . Ma tuletan meelde , et ülikoolid ei tekkinud mitte selleks , et koos süüa , vaid selleks et koos targematelt inimestelt õppida . Ja sellele peaksimegi ülikoolides kõigepealt tähelepanu pöörama . Raha tuleb kasutada selleks , et palgata paremad õppejõud . Parem <arv>+<arv> aastat praekartuleid süüa ja hea haridus saada kui leppida kehvade õppejõududega ja pärast eluaeg praekartuleid süüa . Kolmandaks tahan natukene vastu vaielda nendele , kes heidavad meie praegustele tudengitele või koolilõpetajatele ette , et nad valivad humanitaar- ja sotsiaalained . Ma julgen kinnitada , et enamikul juhtudel või väga paljudel juhtudel see pole sugugi mitte tingitud sellest , et inimesed ei viitsi õppida matemaatikat . Pigem nad tunnevad , et tänapäeva maailmas ei saa paljusid probleeme lahendada loodusteaduste abil . Tuletaksin meelde Ameerika vägede juhti Afganistanis , kes pärast pikka aega seda tööd teinuna ütles , et teate , need probleemid ei ole üldse lahendatavad sõjaliste vahenditega , need on lahendatavad läbirääkimistega . Ma arvan , et lapsed saavad sellest paremini aru kui meie põlvkond . Veidi ka põrkuvatest huvidest . Muidugi on hariduse ümber alati palju konflikte ja mulle hirmsasti meeldib see ametist lahkuva linnapea soovitus Saltõkov-Štšedrini Glupovi linnas . Oma järglastele jättis ta niisuguse haridust puudutava juhtnööri : " Haridust edendada mõõdukalt , võimalust mööda ilma verevalamiseta . " Kahjuks see alati päris niimoodi võimalik ei ole , riik peab mõnikord olema väga range ja rakendama selliseid abinõusid , mida ei saa tingimata nimetada leebeteks . Lõpuks , kogemuse põhjal tahaksin juhtida tähelepanu sellele , et mõnikord pakutakse välja selliseid lahendusi , mis ei hakka tööle . Tahan öelda , et need ettepanekud , et ärme hakkame ülikoole liitma , olgu nad kõik alles , nad teevad koostööd – seda me katsetasime <arv>. aastate keskel . Sellest oli juttu siis , kui jäeti maaülikool Tartu Ülikooliga ühendamata , et olgu eraldi . Tulemus on see , et Eesti Maaülikooli ja Tartu Ülikooli koostöö on null . Nii et sellega ei maksa ennast lohutada , peab olema radikaalsem väljapääs . Aitäh ! ( Aplaus . ) Mailis Reps Lugupeetud juhataja ! Head Riigikogu liikmed ! Kultuurikomisjonis me leppisime kokku , et püüame fraktsioonide nimel maailmavaateliselt välja tuua mõned momendid , mida hiljem saaks kasutada ühisosana . Aadu , teie rääkisite kõrgharidusega seotud mõtetest , mina lisaksin vestlusse üht-teist sealt alumisest otsast . Viimasel kümnendil on hariduspoliitika kujundajad leidnud , et hariduse arengu kaugema perspektiivi suhtes on vaja saavutada täpselt seesama , mis siin tänagi rõhutatud : kokkulepe põhisuundades . Ja alles pärast kokkulepet põhisuundades saame hakata rääkima tegevuskavadest ja väga olulisest ressursikalkulatsioonist – nii inim- kui ka raharessursside jagamisest . Me ei ole aga oma aruteludes üksi , sest Eesti lähtub praegu Euroopa haridusdimensioonist ja loomulikult oma geopoliitilistest eripäradest . Tänapäevase õpikeskkonna kujundamine saab parandada meie inimressursi arengut , aga mis on ehk olulisemgi , suurendada ühiskonna sidusust . Loomulikult loodame vähendada pidevalt hariduslikku kihistumist . Haridus ei ole ju ainult heaoluühiskonna kõikvõimas arengutegur , kuid ta on kindlasti määrav meie väikeses ühiskonnas rahvusliku identiteedi , kultuuri järjepidevuse ning omariikluse seisukohalt . Eesti võimalus on kõrgetasemeline üldharidus , keskharidusega ratsionaalselt integreeritud kutseõpe riigile vajalikel erialadel ning kvaliteetsed kõrgkooliõpingud ja teadustöö , mida saab rakendada rahvusvahelises koostöös . Loomulikult peab sellele lisanduma tööjõuturu muutuvale nõudlusele ja õppija kultuurihuvidele vastav täiskasvanukoolitus . Usun , et üks põhjus , miks me ei ole jõudnud konsensusele haridusküsimustes , on puudulik haridusnõudluse monitooring , ka pole tehtud põhjalikke kooliuuringuid , millele hariduspoliitika kujundajad toetuda saaksid . Usun , et võiksime enne järjekordset katset luua põhjapanev strateegia koostada haridus- ja kooliuuringute riikliku programmi ja , miks ka mitte , taastada kooliuuringute instituudi . Meie kahtlemata kõige suurem probleem on õpilaste väljalangevus ja ebapiisav õpijõudlus põhikoolis , eriti selle kolmandas osas . Üks põhjus on puudulik kooliküpsus ja hariduslike erivajaduste mitteküllaldane diagnoosimine koolieelses eas , mil abi osutamine annaks kõige enam tulemusi . Laste tervise ja õpisuutlikkuse tagamiseks on oluline varakult märgata ja diagnoosida nende võimeid ja erivajadusi . Me peaksime hakkama riiklikult tasustama logopeede ja sotsiaalpedagooge , aga pakun ka , et koolitama kõneõpetajaid , sest logopeede ei jätku meil kõikidesse asutustesse . Kõneõpetaja oleks pedagoog , kes on saanud logopeediaalased teadmised lisaerialana või magistriõppe käigus ja kes saadab õpilase või koolieeliku logopeedi juurde alles spetsiifilisel vajadusel . Kindlasti peaksime koos sotsiaalvaldkonna esindajatega kaaluma lastearstide institutsiooni taastamist või vähemalt regulaarset perearstide sellekohalist täienduskoolitust . Arstid peavad suutma mõista koolieelikute erivajadusi , diagnoosida neid ja anda lastevanematele nõu , millised on parimad võimalused nende laste erivajaduste arvestamiseks . Äärmiselt oluline on , et kõik lapsed saavutaksid kooliküpsuse . Ligi <arv> % või enamgi lapsi käib lasteaias . Koolide tagasiside on selge : lapsed , kes ei käi lasteaias ega eelkoolis , jäävad tihti juba esimeses klassis eduelamuseta ja moodustavad riskirühma , kes koolist kõige vähem rõõmu tunneb . Lisaks kooliküpsuse tagamisele on tähtsaim koolist väljalangemise vastu võitlemise abivahend iga lapse märkamine ja tema pidev individuaalne toetamine . Olen sügavalt veendunud , et töökooli saatmise kõrval või asemel peaksime enam toetama individuaalse töö võimalusi koolis . Palju räägitud abiõpetajate rahastamine on enim vajalik suurtes koolides , aga kindlasti ka juhul , kui koolis on väga palju erivajadusega lapsi . Me peame mõistma , et laps , kellel on tõsiseid sotsiaalseid probleeme , tihti just puudus pere toest – vanemad võivad näiteks välismaal olla – , ei suuda ka kooli abil üksinda hakkama saada , selleks on vaja tugiteenuseid . Meil on üle <arv> lapse lõpetanud põhikooli tänu pühendunud inimeste toele , kes töötavad õpilaskodudes . Meil on väga häid tulemusi juba Tootsi klassidest ja muudest eriklassidest . Kasutame neid võtteid , kasutame neid eeskujusid ja loome ka teistele lastele lisavõimalusi ! On selge , et üldhariduskooli õppekavad on tasakaalustamata ja liiga mahukad . Loodame , et õpilaste ülekoormust saame vähendada uue õppekava arendusega , mis on loomulikult pidev töö . On õige suurendada ainete integratsiooni ja ainestandardite kaudu õpilaste enamat sotsialiseerumist toetavate ja tõrjutust vähendavate õppeainete osatähtsust . Hariduse teine väga valus probleem on minu arvates meie õpetajate sotsiaalne positsioon . Õpetajate kaader vajab noorendamist . Professionaalsus on kahjuks väga ebaühtlane . Ülikoolide õppekavad on erinevad ning puudub süsteemne täienduskoolitus . Õpetajate põhikoolitus tuleks ühtlustada ja selles osas on õpetajate koolituse strateegiaga seotud väga suured ootused . Aga peab olema ka praktika . Õpetaja peab saama põhikoolituse jooksul ettekujutuse tööst nii põhikoolis , gümnaasiumis , kutsekoolis kui ka erivajadustega lastega töötamisel . Kiiresti tuleks taastada professionaalne ainealane nõustamine spetsialisti-ainedidaktiku tasemel . Sellest on palju räägitud ja see on kindlasti hädavajalik . Õpetajate palk aga ei ole ainult poliitiline loosung , vaid alus selleks , et me suudaksime tagada motiveeritud õpetajate huvi lastega töötamiseks ühel kohal . Siis on õpetajal aega last kuulata , püüda teda mõista ning üheskoos leida parimaid võimalusi ja õppemeetodeid , mis just sellele lapsele vajalikud on . Lõpetuseks soovin kõigile väga meeldivat elukestvat õpet ! See ongi meie kolmas valus teema , kuidas kõiki rohkem haarata elukestvasse õppesse . Aitäh ! Lauri Luik Austatud juhataja ! Head kolleegid ! Haridus on alati olnud valitsuse ja Reformierakonna prioriteet . Usun , et Eestis pole ühtegi erakonda , kes seda valdkonda prioriteetseks ja oluliseks ei pea , sellest annab tunnistust ka tänane arutelu siin . Kahju muidugi , et nii vähe rahvasaadikuid on saali jäänud . Olenevalt maailmavaatest on lähenemine hariduspoliitikale ja eelkõige hariduse finantseerimisele küll mõneti erinev . Tänane arutelu on keskendunud peaasjalikult üldharidustemaatikale . Kolleeg Helmer Jõgi markeeris Reformierakonna fraktsiooni esindajana ennist ära mitmed olulised teemad üldhariduse valdkonnast , seetõttu soovin sellest vallast puudutada vaid ühte . See on õpilaste käitumine ja sellega seonduvalt koolivägivalla temaatika . Õpilaste käitumismaneer ning eetikanormid on viimase kümne aastaga väga palju lõdvenenud . Koolivägivalla levik on sellega väga tihedalt seotud . Näiteid ei pea kaugelt otsima . Klassikaaslasele noaga selga löömine pole enam ammu Ameerika filmidest nähtud õudus , vaid kahjuks meie endi Eesti kurb reaalsus . Töötades iga päev paljude noorte inimestega eri noorteorganisatsioonidest , tunnetan seda probleemi väga valusalt ning otsin ühes oma noorte kolleegidega ka väljapääse . Õpetajaamet on devalveerunud , õpilastel on tekkinud karistamatuse tunne , mis on jõudmas arusaamani , et õpilane on kuningas ja õpetaja mitte keegi . Peame tõsiselt kaaluma , mida ette võtta , milliseid meetodeid rakendada , et taastada õpetaja kõrge maine selle kõige laiemas tähenduses . Positiivne selle kõige juures on aga see , et paljud õpilased jagavad meie seisukohti ja muret ning on samuti huvitatud , et probleemile suudetakse lahendused leida . Lahendamaks koolivägivalla ja õpilaste käitumise probleeme ning määratlemaks õpetaja ja õpilase õigusi-kohustusi , võiks ühe variandina kaaluda õppeasutuse ja lapsevanema vahelist nn hea tahte lepingut , kus peavad olema fikseeritud koolisisesed käitumisreeglid ning meetmed nende mittetäitmise või rikkumise korral . Soovin lühidalt peatuda ka kõrgharidusel , keskendudes eelkõige rahastamise küsimusele . Hea on tõdeda , et riigi investeeringud haridusse on viimastel aastatel kiiresti suurenenud , kuigi õpilaste arv on märgatavalt vähenenud . Näiteks on hariduskulud kasvanud viimasel neljal aastal <arv>,<arv> miljardilt kroonilt <arv>,<arv> miljardi kroonini , tänavu moodustavad need <arv>,<arv> % riigieelarve kuludest . Ma pean oluliseks suurendada erakapitali osakaalu meie haridussüsteemis . Seetõttu peaks tähelepanu pöörama järgmisele neljale teemale . Esiteks , uudse stipendiumide süsteemi loomine , mis tähendab sisuliselt seda , et stipendiumid suurenevad ja on mõeldud tõepoolest vaid tublimatele . Praegune süsteem on pigem sotsiaaltoetuste süsteem . Teiseks , tulumaksuvabade haridusfondide loomine . Mis tähendab seda , et lapsevanem saab juba varakult hakata korjama raha oma võsukese tulevaste õpingute finantseerimiseks . Kolmandaks , õppelaenu piirmäära tõstmine <arv> <arv> kroonini , et õppelaenu summa eest saaks vähemalt katta õppeaasta õppemaksud . Praegune õppelaenu piirmäär seda kahjuks ei võimalda . Ja neljandaks , ettevõtjate ja õpilaste veelgi tihedam koostöö . Me oleme teinud selles valdkonnas viimasel ajal üsna häid edusamme , kuid on hädavajalik veel edasi liikuda , sest võit oleks kahepoolne . Ettevõte saab endale vajaliku spetsialisti , õppur aga tarviliku praktika , tulevikus ka töökoha ning õppemaksust priiks . Haridustemaatika on tõepoolest väga lai ja kõike me siin täna käsitleda ei jõua . Lõpetuseks teen ettepaneku alustada nende eelnimetatud asjade lahendamisest . Aitäh teile ! Urmas Reinsalu Austatud istungi juhataja ! Austatud härra haridusminister , parlamendiliikmed ja avalikkus ! Kõigepealt ma tahan avaldada tunnustust valitsusele , kes praeguses majanduskriisi olukorras esitas parlamendile eelnõu , kus on tehtud üks põhimõtteline erand , ja see erand on õpetajate palga tõus . See peegeldab meie valitsuse arusaama , kust saab alguse Eesti uus majanduslik tõus ja millel põhineb meie senine edu . Samasugune arusaam peaks olema ka parlamendil . Teiseks tahan rääkida küsimusest , millest me palju kõnelesime : see on Eesti üldharidussüsteemi olukord . Tooksin siin esile üldhariduse üldise humanistliku , inimlikkust kaitsva , arendava ja õpetava olemuse . Meie ülesanne on saavutada noore inimese kõrgete kõlbeliste omaduste ja inimlikkuse väljakujunemine ning hoida ühiskonnas inimlikke väärtusi . Seda tehes tuleb meil paraku vastu seista muule maailmale , kes püüab neid inimlikke väärtusi vahetada millegi muu vastu , mingite asjade vastu . Neid väärtusi peaksid kaitsma ka perekond , kodu , vanemad ja kirik . Nagu ütles Hando Runnel , kiri algab kirikust . Kui me asume läbi vaatama uut haridusseadustikku ja selle esimest elementi , põhikooli- ja gümnaasiumiseaduse uut redaktsiooni , siis on minu arvates tähtis siin parlamendi saalis religiooniõpetusele positiivsema nurga alt läheneda . Seda just nimelt selles sisalduva võimaluse tõttu süvendada noortes inimlikkust . Kui me räägime inimlikkusest ja inimese väljakujunemisest , siis see tugineb kahel tähtsal arusaamal . Need on võimaluste mitmekesisus , loovuse arendamine ja arvamuste avaldamise vabadus , mida ka härra Kreitzberg oma ettekandes puudutas . Pean tähtsaks , et meie hariduse rahastamise süsteem võimaldab üldhariduses erakoolide teket vähemalt võrdsetel alustel muude kohalike omavalitsuste koolidega . Ka praegune kohalike omavalitsuste koolikorralduse süsteem peab võimaldama erinevaid , just nimelt loovust ja erinevaid haridusfilosoofilisi käsitlusi pakkuvaid lahendusi . Koolikorralduse ühtsed reeglid ja kvaliteedistandardid ei tohi kindlasti viia meie üldhariduse tsentraliseerimiseni ja n-ö vabrikutoodangu väljalaskmiseni . See ei tohiks olla arusaam , mille järgi Eesti rahvas peaks oma üldhariduse mudelit kavandama . Siin puudutati mitut hariduse rahastamise aspekti , ka stipendiume . Nii palju , kui ma olen rääkinud keskkoolide ja gümnaasiumide õpilastega , pole see meil kuigi tavatu , et õpilased käivad ka gümnaasiumis ja keskkoolis õppides tööl . Muidu poleks võimalik haridust omandada . Tööl käivad tudengid moodustavad suure protsendi üliõpilaskonnast ja nende jaoks on loodud õppetoetuste süsteem . Me peaksime koostöös kohalike omavalitsustega arutama ka seda , kuidas oleks andekatel õpilastel võimalik saada toetust või stipendiumi selleks , et omandada gümnaasiumiharidus . See peaks kindlasti olema üks võimalus . Eelkõneleja rääkis haridusosakute süsteemist , et investeerimisfondide tulumaksuvabastus võiks olla seotud hariduse rahastamisega . Minu arvates on see asjakohane ja praegusel ajal peaksime seda soodustama . Kokku võttes on hariduse märksõnad üldhariduses minu jaoks esiteks kõlbelise ja inimlikkuse aspekti arvesse võtmine , teiseks mitmekesisus , kolmandaks loovuse süvendamine erinevate võimaluste pakkumisega . Ja neljandaks on kindlasti oluline , et riik tagaks laiemalt kvaliteedinõuded ja ühiskonnale lojaalsuse nõuded . Et koolis kehtiks inimlikkus ja et seal tunneksid end turvaliselt nii õpetajad kui õpilased . Selle viimase aspekti koha pealt tahan ma ka tunnustada haridusministri initsiatiivi . Aitäh ! Aseesimees Jüri Ratas Tänan ! Rohkem läbirääkimissoove ei ole . Sulgen läbirääkimised . Austatud Riigikogu ! Austatud minister , head külalised ja publik , kes meid jälgib muid infotehnoloogilisi võimalusi kasutades ! Ma tänan teid ! Olulise tähtsusega riikliku küsimuse arutelu on lõppenud . Ka Riigikogu täiskogu tänane istung on lõppenud . Austatud Riigikogu liikmed ! Jõudu teile teie töös komisjonides ja fraktsioonides !