539495.url	Inara Luigas Aitäh , austatud juhataja ! Lugupeetud minister ! Kui vaadata statistilisi näitajaid , siis Eurostati andmetel on Eesti tööpuudus Euroopas viiendal kohal ja tööpuudus mõnes Eesti regioonis , näiteks Võrumaal , Valgamaal , Põlvamaal ja Ida-Virumaal , on Eesti keskmisest suurem . Mis tähendab , et nendes piirkondades on registreeritud töötute osakaal tööjõus suurem kui Eesti keskmine . Kui natuke numbreid vaadata , siis seal on need numbrid tõepoolest keskmisest tunduvalt suuremad , ja kui võrrelda neid madalama töötusmääraga regioonidega , näiteks Tartumaa ja Harjumaaga , siis on nad kaks korda suuremad . See pole ka uudis , need regioonid on alati olnud selle näitaja poolest ees ja Kagu-Eestis on töötus olnud suur . Kuid majandusanalüütikud arvavad , et aasta lõpuks tõuseb see määr veelgi . Kas teil kui regionaalministril on olemas selge nägemus ja kava , kuidas Kagu-Eestis tööhõive olukorda parandada ? Regionaalminister Siim Valmar Kiisler Aitäh ! Kõigepealt nendest protsentuaalsetest näitajatest . Kokkuvõttes nad väga palju ei erinegi . Mul on siin üsna värsked andmed , <arv>. juuni seisuga . Kui registreeritud töötute keskmine osakaal on <arv>,<arv> % , siis näiteks Valgamaal on see <arv>,<arv> % , Põlvamaal <arv>,<arv> % , Võrumaal ja Ida-Virumaal tõepoolest Eesti kõige kõrgem – <arv>,<arv> % . Kui me vaatame töötute arve , siis paraku on Eesti nii väike , et need kõikumised võivad olla ühe ettevõtte uste sulgemise tulemus . Protsendid võivad justkui tunduda suured ja kõige taga on inimeste väga kurb saatus , aga paraku ei saa sellest väga suuri üldistavaid järeldusi teha . Üldine tendents on ikkagi , et Kirde-Eestis ja Kagu-Eestis , kus meil tööpuudus on traditsiooniliselt olnud pisut kõrgem , on see seda jätkuvalt . Aga n-ö halba aimates tellisime juba mõne aja eest euroraha eest tarkade otsuste fondist uuringu " Eesti regioonide majandusstruktuuri muutuste prognoos " , kus ka selliseid tendentse jälgitakse . See uuring valmib lõplikult sügisel , aga intervjuude põhjal on esialgsed andmed sellised , et esimese hooga on tööpuudus kasvanud kiiremini nendes regioonides , kus tööpuudus ei ole traditsiooniliselt kõrge olnud . Põhjus on ilmselt see , et seal olid aktiivsemad sellised sektorid nagu töötlev tööstus , ehitus , kinnisvara jne. Inara Luigas Aitäh , lugupeetud juhataja ! Lugupeetud minister ! Ma sain teie vastusest aru , et sellist konkreetset kava ja meetmeid , kuidas parandada Kagu-Eestis tööhõive olukorda , teil lihtsalt ei ole . Kuna te nimetasite struktuurivahendeid , siis on minul selle kohta ka konkreetne küsimus . Kuna programmide kaudu toetatakse nii regionaalpoliitikat kui sotsiaalpoliitikat , siis võib nende abil parandada ka tööhõivepoliitikat . Kas oleks vastuvõetav , kui regionaalminister muudaks seda olukorda ja Euroopa struktuurifondide kasutamist nii , et näiteks Kagu-Eestile antavate toetuste taotlusi käsitletaks natuke paindlikumalt , panustades just töökohtade loomisele ? Regionaalminister Siim Valmar Kiisler Aitäh ! Kõigepealt teie märkuse kohta niipalju , et ma tahtsin öelda , et need näitajad on üle Eesti omavahel tihedalt seotud . Meil ei ole täna põhjust käsitleda prioriteedina ühe regiooni tööpuuduse kasvu , vaid tegelda tööpuuduse kasvuga Eestis tervikuna . Muide , on veel üks probleem . Ma olin eile näiteks Ida-Virumaal Maidla vallas , mille kohta uuringus tuli välja , et veerand tulumaksust laekuvatest tuludest tuleb inimestelt , kes töötavad Tallinnas . See pilt on Eestis omavahel nii seotud , et me ei saa rääkida väga ühemõtteliselt eraldi regioonidest . Mis puudutab euroraha kasutuselevõttu , siis tõepoolest , meile teeb muret , et taas kord on euroraha kasutuselevõtul aktiivsemad suured omavalitsused , Tallinn , Tartu , järgneb Haapsalu jne. Ma toon näiteks piirkondade konkurentsivõime tugevdamise meetme . Me peatasime taotluste vastuvõtu sellepärast , et taotlusi oli nii palju . Kui me vastuvõtu uuesti avame , siis on meil selge plaan teha nii , et neil omavalitsustel , kes on kas otse või sihtasutuste või muude struktuuride kaudu taotledes saanud neid vahendeid suhteliselt palju , oleks maksimumpiirang ees ja see raha jaotuks üle Eesti ühtlasemalt . Kahjuks on nii , et suuremad ja tugevamad omavalitsused on ka kiiremad ja paremad projektikirjutajad . Inara Luigas Aitäh , lugupeetud juhataja ! Austatud minister ! Ma teeksin teile ühe ettepaneku . Kuna meil lõpevad istungid siin saalis ära , siis ma kutsun teid tegema rohkem koostööd Kagu-Eesti saadikurühmaga , et leida lahendusi tööhõive olukorra parandamiseks Kagu-Eestis . Teiseks , kuna tänases infotunnis on meil viimane küsimus minister Urmas Paetile Eesti ja Venemaa vaheliste suhete kohta , siis ma arvan , et täna me rohkem selle küsimuseni ei jõua . Aga kuna teil on kindlasti rohkem informatsiooni , siis võib-olla te ütlete , kuidas on läinud läbirääkimised Venemaaga piiriületuskorra üle ja millised on võimalused suurendada tööhõivet selles piirkonnas , tehes koostööd ka Venemaaga . Regionaalminister Siim Valmar Kiisler Aitäh ! Härra välisminister saab kindlasti täpselt vastata . Aga just neil päevil , <arv>.–<arv>. juunil on Euroopa Liidu ja Venemaa vahel toimumas Hämeenlinnas kohtumine selle koostöö teemal . Nii et ootame pikisilmi , kuidas läheb näiteks Eesti-Läti-Vene programmi käivitamine partnerlusinstrumendi raames . Arvo Sarapuu Aitäh , lugupeetud Riigikogu esimees ! Hea minister ! Teie osatähtsus kasvab varsti riigis tõsiselt – vastavalt sellele , kuidas on mingid asjad kinni pandud . Ma ütlen kiiresti ainult , et me oleme maal pannud kinni postkontoreid , kauplusi , ühistransport käib sageli , nagu ta käib . Koolivõrgu üle käib vaidlus , kohalikud tööandjad ootavad töölepingu seaduse jõustumist , arstist ei unista me enam ammugi . Nüüd kujunebki nii , et regionaalminister koos kohalike omavalitsustega on inimeste ainuke lootus , aga ka kohalike omavalitsuste tulubaasi osa oleme ju tulumaksu tasandusfondi ja teederaha näol jne ära võtnud , tekitanud neile raske olukorra . Mis siis ikkagi võetakse ette kohalike omavalitsuste tulubaasiga , et nad kohapeal olukorda vähegi leevendada saaksid ? Esimees Ene Ergma Hea kolleeg ! Jääme ikkagi teema juurde ! Kohalike omavalitsuste toimetulekuvõime on järgmine küsimus . Aga kui lugupeetud minister soovib vastata , siis palun ! Regionaalminister Siim Valmar Kiisler Tõepoolest , see on järgmine küsimus ! Kui te räägite regionaalministri osatähtsusest , siis tõepoolest – Riigikogu liikmed esitavad mulle küsimusi nii välispoliitikast kui ka , nagu ma näen , tee-ehituse valdkonnast . Nii et seda on hea tõdeda . Mis puutub omavalitsuste tulubaasi , siis üldisi näitajaid jälgides võib öelda , et omavalitsuste tulubaas liigub praegu umbes <arv>. aasta tasemel . Ta on tõesti tunduvalt maas <arv>. aasta tasemest , kus oli väga kiire kasv , aga ta on jätkuvalt <arv>. aasta tasemel . Selle tõttu on kõige tähtsam , et omavalitsused teeksid ise konservatiivsed eelarved , ja kui neil tulud vähenevad , siis reageeriksid kiiresti , oleksid valmis negatiivseteks eelarvemuudatusteks ja kärbeteks , nii nagu ka riik peab neid tegema . Kui omavalitsused ise käituvad mõistlikult ja ettevaatlikult , siis nende riskid nii suured ei ole . Oht on siis , kui ei võeta arvesse reaalset olukorda ja elatakse edasi eelmise aasta tasemel . Valeri Korb Aitäh , proua juhataja ! Lugupeetud härra minister ! Minu käes on Eesti Keemiatööstuse Liidu pressiteade , mis tuli välja <arv>. juunil pärast seda , kui Eesti Keemiatööstuse Liidu juhatus arutas keskkonnatasude seaduse eelnõu . Juhatus arvab , et eelnõu jõustumise korral kaotaks töö Ida-Virumaal sellises ettevõttes nagu Viru Keemia Grupp , Kiviõli Keemiatööstus , Nitrofert jt kuni <arv> töötajat . Seoses sellega mul ongi teile küsimus : kas te olete oma meeskonnaga arutanud seda avaldust , mille olid teinud keemiatööstuse juhatus koos keemiatööstuse liiduga ja ametiühingute liidrid pärast seda , kui Riigikogu rahanduskomisjon avaldas keskkonnatasude numbrid ? Regionaalminister Siim Valmar Kiisler Aitäh ! Konkreetne kiri ei ole minuni jõudnud . Küll aga oleme seda olukorda arutanud laiemalt , eriti majandusministriga , ja me oleme muidugi igasuguste maksutõusude suhtes üsna pessimistlikult meelestatud . Me saame aru , et riigieelarve positsiooni parandamiseks on teatud maksutõusud vajalikud , aga ma loodan küll väga , et Riigikogu mõõdab enne üheksa korda ja alles siis tõstab maksu . Kui me vaatame tööhõive seisukohast , siis palun Riigikogul võimaluse korral eelistada ikkagi kulude kokkuhoidu . Rein Ratas Tänan , austatud esimees ! Hea regionaalminister ! Kas töötust annaks vähendada , eeskätt selle regiooniti esinevat suurt erinevust oluliselt tasandada , kui valitsus toetaks sel eesmärgil kohalike omavalitsuste sihipärast tegevust ? Muide , ma arvan , et Eesti vajab koosmeelt ja rahvusliku ühtsuse valitsust . Olen rääkinud . Regionaalminister Siim Valmar Kiisler Aitäh ! Koosmeel omavalitsustega on väga oluline . Jah , riik ju toetab seda mitmesuguste programmide kaudu . EAS-is on väga palju programme ettevõtluse toetuseks . Meil konkreetselt on avanemas kompetentsikeskuste meede , tööstusalade meede , piirkonna konkurentsivõime tugevdamise raames ettevõtluse toetamine – need võimalused on kõik olemas . Aga väga palju sõltub kohalike omavalitsuste enda initsiatiivist . Ja nähes , et meie väikestes omavalitsustes ei tööta suur osa maksumaksjaid mitte samas omavalitsuses , vaid mõnes teises omavalitsuses , ei ole võib-olla kõik tegutsenud nii aktiivselt selles suunas , et just oma koduvallas töökohti juurde luua . Vaadatakse , et küll tulu laekub , inimesed käivad näiteks Tallinnas tööl ja tulud on muudkui kasvanud . Nüüd maksab see valusamalt kätte nendele , kes ei ole kohaliku ettevõtluse peale tõsiselt mõelnud . Paraku näeme jällegi , et tihti on just vaesemates , väiksemates omavalitsustes see löök tugevam , sest ühelt poolt ei ole nad ettevõtlusega nii palju tegelnud ja teiselt poolt pole neil ka selleks nii palju rahalisi võimalusi olnud , et just ettevõtlust toetada . Eldar Efendijev Aitäh , proua eesistuja ! Austatud minister ! Ma tulen tagasi esimese küsimuse , regionaalpoliitika juurde . Kas maavanematele on antud ülesanne teha maakondade arengukavadesse selles suunas korrektiive ? Kas omavalitsustega on peetud läbirääkimisi , sest omavalitsused otseselt ei tegele töökohtade loomisega ? Tõesti , teil on õigus , et näiteks Ida-Virumaal , Narvas töötas väga suur osa inimesi väljaspool piirkonda , aga eelmisest aastast alates on neid juba tulnud tagasi Tallinnast , teistest Eesti piirkondadest ja Soomest . Regionaalminister Siim Valmar Kiisler Jah , ma räägin kohalike omavalitsustega järjest rohkem töökohtade teemal ja mul on hea meel , et seda juttu nüüd kuulatakse ja võetakse tõsisemalt . Ma toon veel ühe näite . Ei ole ju saladus , et mõni aeg tagasi suhtusid mitmed omavalitsusjuhid asjasse nii , et ei olegi mõtet väga rabelda tulumaksu tõusu pärast , sest siis vähendatakse tasandusfondi , mida riik maksab toetuseks . See viib kokkuvõttes jälle sinna , kas tegeldakse töökohtade loomisega või mitte . Maavalitsused meil sellega ei tegele , omavalitsused saavad siin palju rohkem luua tingimusi , aidata kaasa , vaadata , et bürokraatia ettevõtjat võimalikult vähe takistaks , et planeeringud oleksid kiiresti ja kvaliteetselt menetletud jne. Lembit Kaljuvee Hea minister ! Mina ei saa teist aru . Te rääkisite , et ei poolda keskkonnamaksude suurenemist . Te ei vastanud härra Korbile , kui palju inimesi orienteerivalt võiks Ida-Virumaal töö kaotada , kui need uued keskkonnamaksud kehtestatakse . Keskkonnamaksude suurendamise eelnõu esitas ju valitsus ja teie olete valitsuse liige , kas te võitlesite selle vastu või mis te tegite ? Või te lihtsalt palute Riigikogu käest , et ärge tõstke makse ? See oleks nagu valitsuse vastu astumine . Milline on selles küsimuses – ma mõtlen keskkonnatasude tõstmist – teie positsioon valitsuse liikmena ja milline on isiklik positsioon ? Regionaalminister Siim Valmar Kiisler Aitäh ! Minu teada on need Riigikogus sündinud ettepanekud . Aga mis puudutab suhtumist laiemalt , siis minu seisukoht on , et neid tasusid tuleb tõsta nii vähe , kui on vähegi võimalik . Siin on ju läbi käinud väga erinevad summad . Alguses räägiti palju suuremast keskkonnatasude tõstmisest . Ma saan aru , et nüüd on need summad kõvasti väiksemaks jäänud , et need ei ähvarda selliste tagajärgedega , millele keemiatööstusettevõtted viitavad . Siin on väga tähtis rääkida läbi ka nende ettevõtjatega ja saada teada , kus on nende valulävi . Tiit Kuusmik Aitäh , austatud juhataja ! Lugupeetud minister ! Ma tulen esmalt tagasi teie näite juurde Maidla vallast , mis on Ida-Virumaal üks väiksema elanike arvuga vald . Ma leian , et Ida-Virumaa kontekstis ei ole see näide eriti õnnestunud . Aga see selleks . Mu küsimus on selline . Minu ajalooline mälu räägib , et kümmekond aastat tagasi , aastail <arv>–<arv> kasvas tööpuudus Ida-Virumaal hüppeliselt . Kas teie kui valitsuse liige ja regionaalminister olete teinud sellest omad järeldused ja kuidas te olete valmis eeldatavaks uueks hüppeliseks tööpuuduse kasvuks Ida-Virumaal teisel poolaastal ? Regionaalminister Siim Valmar Kiisler Aitäh ! Ütlen veel kord : minu seisukoht on , et me peame praegu võitlema tööpuudusega terves Eestis . Küsimus ei ole hüppelises tööpuuduse kasvus ühes regioonis . Meie probleem on see , et tööpuudus kasvab hüppeliselt terves Eestis . Ja nagu te isegi kinnitasite , inimesed käivad tööl Tallinnas , käivad tööl teistes maakondades , käivad tööl naaberomavalitsustes . Me ei saa küsimust püstitada niimoodi , et hakkame nüüd võitlema tööpuudusega ühes väga väikses piirkonnas . Me peame vaatama Eestit tervikuna ja rääkima töökohtade säilitamisest selles kontekstis . Evelyn Sepp Aitäh ! Austatud minister ! Otse vastupidiselt teie äsjaöeldule ma juhin tähelepanu , et Ida-Virumaa näol on tegemist piirkonnaga , kus elab peaaegu veerand Eesti elanikkonnast . Maidla näide ei ole siin tõepoolest üldse asjakohane , see on üks enam-vähem <arv> elanikuga vald , kus pooled on pensionärid ja võib-olla kümme inimest käib tõesti Tallinnas tööl . Aga mu küsimus puudutab ikkagi sedasama Ida-Virumaad , neidsamu keskkonnatasusid ja muud sellest paketist , mida valitsus on , muide , toetanud . See seab selgelt ohtu vähemalt <arv> <arv> inimese töökoha nendes ettevõtetes , seab kohe ohtu need , kes on praegu sundpuhkustel , ja nendesamade tasude tõusu korral on üsna tõenäoline , et lähimate nädalate jooksul on nad tänaval ehk siis töötud . Mida teie ministrina kavatsete nüüd ette võtta , milliseid hädaabipakette te olete kavandanud selle piirkonna jaoks ? Mida te kohe , kiiresti ja reaalselt kavatsete rakendada , et leevendada seda sotsiaalset katastroofi ? Regionaalminister Siim Valmar Kiisler Minu arust ei ole õige ähvardada sellise sotsiaalse katastroofiga . Kõigepealt see , et kui me vaatame praegu omavalitsuste tulunumbreid , siis need on , ma rõhutan veel , umbes <arv>. , <arv>. aasta tasemel , kus meil ei olnud sotsiaalset katastroofi . Teiseks , kui me räägime praegu Riigikogus arutusel olevatest seadusmuudatustest , siis ma usun küll , et Riigikogu ei võta vastu sellist otsust , mis otseselt viib , nagu teie väidate , <arv> <arv> töökoha kaotusele . Ma olen veendunud , et Riigikogu sellist otsust ei tee . Mai Treial Aitäh , proua juhataja ! Lugupeetud minister ! Ma kuulsin teid ühele küsimusele vastavat , et on tellitud üks tööturu-uuring Kirde- ja Kagu-Eesti kohta ja te tahate jälgida tendentse . Ja ühele teisele küsimusele oli vastus , et kohalikud omavalitsused peavad näitama initsiatiivi ettevõtluse loomiseks , ja samas ütlesite ka , et neil pole rahalisi võimalusi . Mina leian , et riik ja regionaalminister ongi need , kes peavad kohalike omavalitsuste arengule , regioonide arengule ja tasakaalustatud arengule väga tõsist tähelepanu pöörama . Ega ministrikoht pole mõni auasi , see on ikka töötegemiseks . Ma küsingi konkreetselt , kuidas te võitlete tööpuudusega eri regioonides , et regioonid tõesti ellu jääksid ja välja ei sureks . Regionaalminister Siim Valmar Kiisler Aitäh ! Nii nagu tööpuudusega terves Eestis võideldakse . Me tellisime nimetatud uuringu selleks , et näha , millised tendentsid on Eestis tervikuna ja eri regioonides . Ja nagu selle uuringu esialgsed andmed näitavad , kasvab tööpuudus praegu kiiremini nendes piirkondades , kus tööpuudus on seni olnud traditsiooniliselt väike . Kui me räägime võitlusest tööpuudusega kogu Eestis , siis on siin kõik needsamad tõed , millest me ikka räägime : euroraha kasutuselevõtt , paindlikud töösuhted jne. Jaan Kundla Aitäh , austatud esimees ! Lugupeetud minister ! Põhiküsimus on praegu töötus regiooniti . Kas kavas olev haldusreform avaldab mõju ka regioonide töötusele ? Ja sellega kaasnev küsimus : kas haldusreformiga tegeldakse ikka edasi ? Regionaalminister Siim Valmar Kiisler Aitäh ! Jah , tegeldakse , ja jah , avaldab mõju küll . Sest kui omavalitsus on suutlikum , tal on võimalusi investeerimiseks , tal on võimalusi selleks , et ettevõtjatega koostööd teha , luua näiteks ettevõtlusinkubaatorid , toetada alustavaid ettevõtjaid , siis see kindlasti ühemõtteliselt vähendab tööpuudust kohapeal . Rääkimata euroraha kasutuselevõtust , millest juba oli juttu , kus on selgelt näha , et suuremad , võimekamad omavalitsused võtavad euroraha kasutusele kiiremini ja loomulikult suuremates summades . Esimees Ene Ergma Järgmine küsimus on kolleeg Mai Treialilt regionaalminister Siim Valmar Kiislerile . Mai Treial Aitäh , proua juhataja ! Lugupeetud minister ! Mul on hea meel , et me saame seda arutelu täpsustada ja jätkata . Kohalikele omavalitsustele on selle aasta viie kuuga laekunud tulumaksu keskmiselt <arv> % vähem kui eelmisel aastal . Samal ajal on osal omavalitsustel laekumine olnud kuni <arv> % väiksem . Ka riigieelarvelisi vahendeid omavalitsustele on tuntavalt vähendatud , mis viib need omavalitsused väga raskesse olukorda . Minu küsimus on : kas teil on ülevaade kohalike omavalitsuste toimetulekuvõimest ja kui palju on neid omavalitsusi , kes vajavad kohe abi ? Regionaalminister Siim Valmar Kiisler Aitäh ! Väga otsese sooviga kohe abi saada ei ole meie poole pöördutud , aga ma usun , et ka sellised kurvad hetked ootavad meid sel aastal tõepoolest ees . Kui me räägime keskmisest , siis tulubaas vähenes tõepoolest <arv> % . Aga näiteks Piirissaare vallas vähenes tulubaas <arv> % , Mõisaküla linnas <arv> ja rohkemgi protsenti , Lihula vallas <arv> % , Anija vallas <arv> % , Vasalemma vallas <arv> % , Kaisma vallas <arv> % . Nii et meil on omavalitsusi , kus küsimused on väga tõsised . Ühest omavalitsusest näiteks pöörduti meie poole sellise murega , et kevadel külmus katlamaja lõhki ja nüüd on puudu mõnisada tuhat krooni , et seda remontida . Väike omavalitsus , kus on umbes <arv> elanikku , ei leia seda raha , et katlamaja remontida . Seda tüüpi probleeme on . Nagu te teate , Rahandusministeeriumi eelarves on meil ka tagavararaha , mida selliste hädavajaduste puhul rakendada . Mai Treial Aitäh , proua juhataja ! Härra minister ! Omavalitsused on pöördunud meie poole ka selliste küsimustega , kus nad kurdavad likviidsuskriisi üle , nad peavad maksma välja õpetajate puhkusetasud , aga neil ei jätku selleks raha . Riigikassa eraldab omavalitsustele õpetajate palgavahendeid igal kuu , kuid puhkusetasud tuleb välja maksta enne puhkusele minemist . Kui mitme kuu palgavahendid omavalitsustel praegustes tingimustes puuduvad ? Kas ja kuidas saab riik siin omavalitsustele appi tulla või te ei näe siin üldse probleemi ? Regionaalminister Siim Valmar Kiisler Aitäh ! Rahandusministeeriumi kinnitusel on õpetajate palgaks ettenähtud vahendeid omavalitsustele esimesel poolaastal välja makstud rohkem , kui on <arv> % planeeritud summast . See tähendab , et tegelikult on neid täiendavaid vahendeid ette makstud , et neid saaks tõepoolest kasutada sellisteks asjadeks nagu puhkusetasud . Nii et kui omavalitsus kurdab , et tal ei ole raha õpetajatele palka maksta , siis on ilmselt probleem selles , et ta on riigilt õpetajate palkadeks saadud vahendid mingi muu jooksva kulu katmiseks ära kasutanud . See on tõesti murekoht , kui omavalitsused ei reageeri halvenenud olukorrale ja jätkavad mõnes teises valdkonnas kulutusi samas mahus , kasutades seda raha , mis laekub riigilt mõneks teiseks otstarbeks . Siis võivad nad tõepoolest sattuda olukorda , kus raha on ära kulutatud , riigilt on raha õpetajate palkadeks saadud , õpetajate palkasid välja maksta aga ei saa . Kahjuks jääb see omavalitsusjuhtide enda südametunnistusele . Ma olen veendunud , et enamik Eesti omavalitsusjuhte käitub selles osas mõistlikult ja vastutustundlikult , aga <arv> % selliseid juhtumeid välistada kahjuks ei saa . Mai Treial Aitäh , proua juhataja ! Härra minister ! Ma loodan , see on ka teie südametunnistuse asi , et tuginete kindlatele faktidele , rääkides , et omavalitsustes on nii toimitud . Minu järgmine teema on Euroopa struktuurivahendite kasutamine . Kohalikel omavalitsustel on selles suur roll , eriti KOIT kava alusel tehtavates investeeringutes ning vee- ja kanalisatsiooniprojektide elluviimisel , kus riik on võtnud endale kohustused . Vee- ja kanalisatsiooniprojektid on suuremahulised , kuid omavalitsuste laenuvõime on piiratud . Samas peaksid omaosaluse katma pikaaegsed tarbijad . Projektide elluviimisel on riigipoolne tugi hädavajalik . Millised on valitsuse meetmed nende projektide elluviimise tagamiseks ? Regionaalminister Siim Valmar Kiisler Aitäh ! Mis puutub veeprojektidesse , siis seda oskab kindlasti täpsemalt kommenteerida keskkonnaminister . KIK-ist on selgelt ette nähtud vahendid omaosaluse toetuseks ja ka eelarvekärbete raames keskkonnaminister kinnitas , et neid summasid ei kärbita . Iseasi , kas nad on alati piisavad – kindlasti ei ole neid nii palju , kui tahaks . Mis puutub KOIT kavasse , siis selle puhul on omavalitsuste minimaalne omafinantseering <arv> % . See on tegelikult ikkagi väike raha , <arv> % on seal euroraha , omafinantseering on suhteliselt pisike . Omavalitsused on ka taotlust esitades öelnud , et nad suudavad selle summa garanteerida . Kuid siin on tõepoolest üks mure . Kui me vaatame taotluste reaalset laekumist omavalitsustelt , kellel on positiivne otsus käes , kes saaksid selle euroraha kasutusele võtta , siis siin on tekkinud paljude omavalitsuste puhul teatav viivitus . Põhjuseks tuuakse küll projekteerimist , mis võtab kauem aega , küll riigihankeid . Kindlasti on seda laadi objektiivseid põhjusi , aga me oleme omavalitsustele südamele pannud , et kui küsimus on omafinantseeringu kokkusaamises , siis nad seda ka ausalt ütleksid . Seni seda nii ühemõtteliselt öeldud ei ole . Esimees Ene Ergma Ma tahaksin jõuda ikka ka järgmise küsimuse juurde . Kui Rein Langile jääb liiga vähe aega , siis ma lõpetan kohapeal registreeritud küsimuste esitamise . Alustame praegu siis Jaanus Marrandiga . Jaanus Marrandi Tänan ! Lugupeetud härra regionaalminister ! KOIT kaval on kohalike omavalitsuste toimetulekus kahtlemata suur osa . Kava üle toimuvad arutelud ja vaidlused , enamasti maakondlikul tasandil , otsuse teete lõpuks teie . Riigikogu korruptsioonivastase seaduse kohaldamise komisjonini on jõudnud kiri , kus räägitakse sellest , kuidas Paldiski linnas püütakse KOIT kava raha saada objektile , mille ostmiseks tehtud otsus on ebaseaduslik . Nimelt on vallavolikogu otsustanud võtta linnale varalisi kohustusi kõigest <arv> häälega <arv>-st , mis on seadusvastane , sest varaliste kohustuste puhul nõutakse koosseisu häälteenamust . Samale seisukohale on jõudnud ka Harju maavanem oma arvamuses , otsust aga vallavolikogu siiani muutnud ei ole ja objekt on endiselt KOIT kava raha saamise nimekirjas . Missugune on teie hinnang kujunenud olukorrale , kas niisugused objektid peaksid Euroopa raha saama ? Milline on teie arvates lahendus Paldiski linnale ? Regionaalminister Siim Valmar Kiisler Mul on raske kommenteerida konkreetseid fakte Paldiski linna puhul , aga üldine printsiip on see , et kui ka valitsus on langetanud positiivse otsuse , siis selleks , et omavalitsus saaks reaalse euroraha kasutusele võtta , tuleb tal esitada veel täistaotlus EAS-ile , kes vaatab selle läbi ja kontrollib kõiki asjaolusid . Iga info selle kohta , et kuskil on rikutud seadust või et projekti käikuminekul kavatsetakse mingil viisil seadust rikkuda , on meile kindlasti väga vajalik ja me ootame sellekohast informatsiooni . Kui meil on olemas tõendid , et objekt on mingilgi viisil seadusvastane , siis kindlasti ei leia see projekt rakendust . Ester Tuiksoo Tänan , väga austatud juhataja ! Austatud minister ! Valdade territooriumil on projektide teostamiseks moodustatud mitmesugused MTÜ-d , kuid paraku on nad hädas omafinantseeringuga . Kas te oskate soovitada , kust kohast oleks neil võimalik laenata , nii et inimesed ei peaks tagama laenusid näiteks oma varaga ? Millised võimalused nendel MTÜ-del on ? Regionaalminister Siim Valmar Kiisler Aitäh ! Struktuuritoetuste seaduse muudatustes on neid küsimusi käsitletud väga põhimõtteliselt . Kui te vaatate neid muudatusi , siis seal on rõhk pandud just sellele , kuidas euroraha saaks kiiremini kasutusele võtta ja kuidas võimaldada ettemakseid mitmesugustele institutsioonidele . Selles mõttes on võimalusi kindlasti juurde tulnud . Üks täiendavalt ette nähtud võimalus on , et rakendusasutus tasub euroraha otse tööde teostajale . Sel juhul paraneks kindlasti ka raha taotleja olukord , ta ei pea vahepeal raha laenuks võtma , et ära maksta , pärast mida ta siis omakorda raha tagasi saab . Arvo Sarapuu Aitäh , lugupeetud Riigikogu esimees ! Hea minister ! Mu küsimus on seotud euroraha kasutamisega . Omavalitsused peavad struktuurifondide kasutamiseks sageli laenu võtma ja siin on üks piir , <arv> % eelarveaasta omatuludest . Omal ajal , nagu ma mäletan , kehtestati see sellepärast , et omavalitsused võtsid suhteliselt lühiajalisi laene . Praegu on laenud suhteliselt pikaajalised ja tegelikult ei kujune see <arv> % mitte majanduslikuks , vaid poliitiliseks piiriks , sellepärast et riik saaks siis võtta laenu oma jooksvate kulutuste katteks ja omavalitsuste laenuvõimet piiratakse . Kas te olete arutanud või kas ei oleks mõistlik seda <arv> % piiri kas või ajutiselt nihutada selleks , et struktuurifondide raha saaks ära kasutada ? Regionaalminister Siim Valmar Kiisler Aitäh ! Ma ei vastandaks küll niimoodi , et omavalitsused võtavad laenu ja selle võrra võtab riik vähem laenu . Kokkuvõttes me oleme kõik ju üks riik ja omavahel seotud . Meile on tähtis eelarvepositsioon tervikuna ja paraku on nii , et kui omavalitsused väga palju laenavad , siis peate teie siin koos istuma ja eelarvemuudatusi arutama , kas vähendada selle võrra rohkem matusetoetust või mingit muud toetust . Kahjuks on need asjad nii seotud . Palun vabandust , mis oli teie küsimuse teine pool ? Regionaalminister Siim Valmar Kiisler Jaa , <arv> % määra kohta . Omavalitsused on meil autonoomsed ja väga iseseisvad . Paraku on seda tüüpi säte ühetaoline kõigile , aga kui Riigikogus otsustatakse teisiti , siis on see võimalik . Ma arvan , et praegu peab ta kahjuks sinnasamasse jääma . Seda enam , et kui me räägime eurotoetuste kasutuselevõtust , siis omavalitsused on oma taotlust esitades ju sellega arvestanud . Nad on taotluse esitamisel pidanud üsna täpselt põhjendama , kuidas tekib see rahavoog , mida nad kasutavad . Rahandusministeerium on seda ka jälginud , näiteks KOIT kava puhul . Nii et omavalitsused olid taotlusi esitades sellest piirangust selgelt teadlikud ja kui nad esitasid tõeseid andmeid , siis ei tohiks neil probleeme olla . Mark Soosaar Lugupeetud minister Siim Valmar Kiisler ! Kui me vaatame omavalitsuste eelarveid , eriti väikeste omasid , siis me näeme , et hariduskulud moodustavad mõne kohaliku omavalitsuse eelarvest ligi poole . Ühes eespool antud vastuses nimetasid sa ka just omavalitsusi , kellel on probleeme kooli pidamisega . Samas me teame , et põhiseaduse järgi peavad nii riik kui omavalitsused tagama põhihariduse andmise meie inimestele . Sinu erakond on alustanud kaks väga lennukat reformi , üks on haldusreform ja teine on haridusreform . Ega te ei ole seal omavahel rääkinud , kuidas neid reforme kooskõlla viia , ja ega teie tarkade meeste-naiste peadest pole läbi käinud ka mõni selline idee , et võib-olla kogu haridussüsteem siiski riigistada , kui haldusreform jääb venima ja näiteks väiksemad omavalitsused ei ole valmis ühinema ega suuda haridust tagada ja põhiseadust järgida ? Regionaalminister Siim Valmar Kiisler Aitäh ! See ei ole nii ühemõtteline . Esiteks , meil on mitmeid omavalitsusi , kes ei peagi enam kooli , kellel ei ole oma kooli ja kes ostavad haridusteenust teistelt omavalitsustelt ning saavad sellega ka kenasti hakkama . Teiseks olen haridusministriga tõepoolest arutanud haridusreformi ja haldusreformi mõjusid või koosmõjusid või kas seal võib olla konflikte . Haridusminister Lukas on kinnitanud , et need ideed , mis teile on esitatud põhikooli- ja gümnaasiumiseaduses , sobivad päris hästi ka haldusreformi ideedega , selles suhtes seal vastuolusid ei ole . Mis puudutab koolide riigistamist , siis mina vaataksin seda teistpidi – et võiks olla väga palju erinevaid kooli pidajaid . Meil on riigikoole , on erakoole ja muid vorme . Me ei peaks kõiki alati ühe puuga lööma . Mis puutub omavalitsusepoolsesse koolide rahastamisse , siis tõepoolest , enamikul omavalitsustel on hariduse osa eelarves <arv> % ümber , just väiksemates omavalitsustes on see nii . Ma pean ütlema , et seda võib vaadata mitut pidi – osas omavalitsustes on haridus selgelt selline tuluallikas või see , millega vald üldse tegeleb , et kui see osa eelarvest ära võtta , siis jääb omavalitsuses selle sõna otseses mõttes oma valitsus väga pisikeseks . Esimees Ene Ergma Head kolleegid ! Ma palun vabandust neilt , kes on registreerunud küsimuse esitamiseks , aga meil on veel ees üks väga huvitav küsimus justiitsminister Rein Langile ja selle tõttu lõpetan käesoleva küsimuse käsitlemise . Evelyn Sepp Aitäh ! Ma usun , minister on minuga nõus , et pikaajalist kehalist väärkohtlemist , mille tagajärjel saabub surm , ei saa pidada tööõnnetuseks , milleks kohtud seda seni on sisuliselt pidanud . Ja siit veel üks küsimus . Perevägivalla ohvrite varjupaigad on teadaolevalt teisest poolaastast sisuliselt riigi poolt rahastamata , igasugune toetav tegevus võib katkeda juba sügisel . Kas teil on selle kohta mingeid täiendavaid andmeid või plaane , kuidas omalt poolt kaasa aidata , et see tegevus siiski rahaliselt kaetud saaks ? Kalev Kotkas Suur tänu , proua eesistuja ! Austatud regionaalminister ! Selle aasta märtsikuus tulite välja kiire ja jõulise haldusreformi ideega . Paraku ei ole viimasel ajal arengutest selles valdkonnas midagi kuulda olnud ja siit ka minu küsimus . Kas te tegelete selle teemaga jätkuvalt ? Kui jah , siis kuhu te olete tänaseks välja jõudnud ? Regionaalminister Siim Valmar Kiisler Aitäh ! Tegeleme tõepoolest jätkuvalt , arutame ministeeriumis erinevaid võimalusi , kuidas edasi minna . Nagu te teate , kehtivate seaduste raames ei ole praegu kuni kohalike omavalitsuste valimisteni võimalik ka valitsuse algatusel ühinemisettepanekuid teha . Seepärast ma märtsikuus tulingi välja seaduseelnõuga , mis oleks selle võimaluse andnud , nii et <arv>. aasta oktoobriks oleksid muudatused veel võimalikud . Paraku ei leidnud see eelnõu siin Riigikogus piisavat toetust , ka teie toetus , härra Kotkas , jäi puudu . Järgmised ettepanekud , reaalsed sammud selles suunas on võimalikud alles pärast kohalikke valimisi , aga me valmistame neid tõepoolest ette . Kalev Kotkas Tänud vastuse eest esimesele küsimusele ! Olgu öeldud , et nii tooreid ettepanekuid ei olegi võimalik toetada . Aga läheks nüüd süvitsi . Meie haldusstruktuuri üks lüli , maavalitsus , on kuidagi unarusse jäetud . Vormiliselt on nad olemas , sisuline vajadus nendele järele – nagu ka nendele eraldatud raha – on kokku kuivamas . Kas teil on plaanis anda maavalitsustele n-ö uut hingamist ja taastada nende roll maakonna kui terviku tasakaalustatud arengu eestvedajana ? Regionaalminister Siim Valmar Kiisler Aitäh ! Maavalitsustel on väga palju riigi poolt mitmete seadustega pandud ülesandeid , mis puudutavad eelkõige mitmesugust järelevalvet . Selles osas ei ole maavalitsuste roll sugugi vähenenud . Samas on eelarvekärpeid nii nagu igas valdkonnas tehtud regionaalvaldkonnaski ja kulude kokkuhoiud on puudutanud valusalt ka maavalitsusi . Teiselt poolt on see ka vajalik olnud , sest teatavasti oli maavalitsustel väga palju allasutusi , küll sotsiaalvaldkonnas , küll spordivaldkonnas , mis on vähehaaval üle antud eri valdkonna ministeeriumidele , ja me oleme jätkuvalt sellel seisukohal , et konkreetse valdkonnaga tegelevad asutused peaksidki olema pigem vastavate ministeeriumide vastutusalas . Seetõttu on maavalitsuses kindlasti ka tööd vähemaks jäänud ja selles suhtes on need kokkuhoiumeetmed olnud mõistlikud . Maavalitsustele on Vabariigi Valitsuse seaduses antud aga ka üks ülesanne , maakonna tasakaalustatud arengu eest hoolitsemine , ja selleks rakendavad maavalitsused jätkuvalt mitmesuguseid regionaalseid toetusprogramme . Nende summade kasutussevõtul on maavalitsustel korraldava organisatsioonina väga suur roll . Mark Soosaar Lugupeetud regionaalminister Siim Valmar Kiisler ! Minu kodumaakond Pärnumaa on eesotsas maavalitsusega asunud juba enne teid haldusreformi ellu viima . Nimelt on Pärnumaal toimunud juba kaks maakogu . See on siis selline institutsioon , mis koguneb kaks korda aastas ja kuhu kutsutakse kõik maakonna volikogude liikmed . Volikogude liikmed saavad oma häälele veel täiendava jõu , sest lisaks oma koduvalla või kodulinna volikogus hääletamisele saavad nad hääletada ka maakonna saatuse üle . Kas te näete maakogule kui sellisele teise tasandi omavalitsusele ruumi ka meie seaduseraamatus ja kas te olete valmis seda Pärnumaa eksperimenti toetama ? Regionaalminister Siim Valmar Kiisler Aitäh ! Pärnumaal maakogu , mis on juba kaks korda kogunenud , on tõepoolest väga hea algatus . Aga kindlasti ei saa teda nimetada teise tasandi omavalitsuseks , sest meie põhiseaduse järgi omavalitsustesse valitakse otsevalimise teel . Saadikud , kes kogunevad maakogule , teevad kindlasti tänuväärset tööd , mõtlevad maakonna arengule tervikuna , aga eelkõige on valijad andnud neile selge ülesande esindada oma koduomavalitsuse huvisid . Ja kui me räägime maakonna arengust tervikuna , siis need huvid ju suuresti kattuvad ja koostöö on väga hea . Aga kui me jõuame konkreetsete näideteni , mitte küll maakogus , aga üldiselt omavalitsuste laiema koostööni maakonna piires , siis näiteks nendesamade täna paljuräägitud eurorahade jagamisel ei pruugi see koostöö enam sugugi nii väga kogu maakonna seisukohast lähtuda , vaid saadikud esindavad ikkagi konkreetselt oma valijaid , oma koduomavalitsust . Nii see on . Marika Tuus Aitäh ! Austatud minister ! Läti tegi haldusreformi ära ja ilmselt nad võitsid ka rahaliselt . Meie ei suutnud . Kui me oleks suutnud seda teha , kui palju oleks siis meie riigieelarves kärpeid vähemaks jäänud ? Mis te arvate , kui palju meie oleks võitnud , kui me oleks suutnud seda teha ? Kas teil on mingi arvestus tehtud ? Regionaalminister Siim Valmar Kiisler Aitäh ! Minu pakutud haldusreformi eesmärk ei olnud kindlasti see , et riik saaks kuskilt raha kuidagi ära võtta . Asja mõte oli see , et kui omavalitsused on koos , siis nad saavad ise oma territooriumil oma organisatsioonina kulusid kokku hoida ja võivad kasutada raha efektiivsemalt , mõistlikumalt , otstarbekamalt . Me näeme killustunud omavalitsuste puhul väga palju üleinvesteerimise probleemi . Et kui üks omavalitsus otsustab näiteks ehitada kultuurimaja , siis peab teine kindlasti ka kõrvale kultuurimaja ehitama , kui üks otsustab ehitada spordihalli , siis teine peab ka spordihalli ehitama . Sellist tegevust me näeme paraku väga palju ja see seostub sellega , mille kohta härra Soosaar küsis . Kui need omavalitsused on ühe tervikuna koos , siis nad langetavad otstarbekamaid otsused ja teiselt poolt on nende suutlikkus kogu elukeskkonna kujundamisel parem . Sellest oli täna siin ka eespool juttu . Esimees Ene Ergma Head kolleegid ! Meie aeg on läbi saanud . Ma tänan lugupeetud kolleege küsimuste eest ja tänan valitsusliikmeid vastamise eest ! Infotund on lõppenud . Mati Raidma Austatud juhataja ! Head kolleegid ! Vastavalt Riigikogu riigikaitsekomisjoni <arv>. juuni istungi otsusele algatab riigikaitsekomisjon kaitseväeteenistuse seaduse § <arv> muutmise seaduse eelnõu . Eelnõu eesmärk on kehtivas seaduses pensioni arvutamise alustest välja võtta kõrgeima ametikoha auastmele vastava pensioni arvestamisel viimase viie aasta kriteerium . Aitäh ! Toomas Varek Austatud Riigikogu esimees ! Head kolleegid ! Selle Riigikogu koosseisu ajal edastab riigieelarve kontrolli komisjon Riigikogule juba teist korda oma tegevuse aruande . Komisjoni töö eesmärk on tagada koostöös Riigikontrolliga kontroll Vabariigi Valitsuse üle ja riigieelarve täitmise üle ning jälgida , kas riigi vara ja riigieelarve vahendeid kasutatakse säästlikult , tõhusalt , mõjusalt ja õiguspäraselt . Lõppeval aruandeperioodil on toimunud <arv> istungit , kus komisjon on menetlusse võtnud <arv> auditiaruannet . Lisaks kontrolliaruannete arutamisele on komisjon tegelnud eri teemade ja küsimustega . Tähtsamate teemade käsitlemiseks on korraldatud teabepäevi , laiendatud istungeid ja arutelufoorumeid . Näiteks , võimaldamaks Riigikogu liikmetel anda oma panus uute finantsjuhtimise ja eelarvestamise põhimõtete kujundamisse , korraldas komisjon teabepäeva , kus Rahandusministeeriumi esindajad tutvustasid uut finantsjuhtimise arendamise kontseptsiooni . Viimase aasta jooksul on komisjon pööranud erilist tähelepanu lisaks majanduse hetkeseisu jälgimisele Euroopa Liidu vahendite , eeskätt struktuuritoetuste summade kasutamisele , sest välisabi kasutamine ei ole meie riigis olnud piisavalt tõhus . Komisjon korraldas kuue Riigikogu komisjoni ühisistungi , kus asjaomaste ministeeriumide kantslerid selgitasid olukorda . Selleks , et <arv>. aastal ettenähtud kohustuste ja väljamaksetega toime tulla , on vaja , et kõik kavandatud projektid käivituks ega jääks mitte mingil juhul toppama . Praegu ei ole valitsusel usaldusväärset ülevaadet ministeeriumide suutlikkuse kohta euroraha eelolevatel aastatel ära kasutada ning seetõttu oleks valitsusel mõistlik koostada eurotoetuste päästmise plaan . Riigieelarve kontrolli komisjon paneb ka tuleval aruandeperioodil senisest suuremat rõhku Euroopa Liidu välisvahendite kasutamisele ning riigi majandusliku olukorra jälgimisele . Austatud Riigikogu ! Riigieelarve kontrolli komisjoni esimehena on mul au üle anda komisjoni töö iga-aastane aruanne , mille läbilugemine võimaldab teil saada täpsema ülevaate sellest , millega komisjon sellel aruandeaastal tegelnud on . Aitäh ! Kalev Kotkas Austatud proua eesistuja ! Head kolleegid ! Sotsiaaldemokraatliku Erakonna fraktsioon algatab kohalike maksude seaduse täiendamise seaduse eelnõu . Eelnõu väljatöötamise tingis vajadus luua kohalikele omavalitsustele võimalus saada kompensatsiooni tehnorajatiste talumise eest , kui nendega on kaasnenud kahju kohaliku kogukonna elukeskkonna kvaliteedile . Aitäh ! Sven Mikser Austatud istungi juhataja ! Head kolleegid ! Riigikogu väliskomisjon algatab otsuse , millega muudetaks Riigikogu <arv>. aasta <arv>. mai otsust Euroopa Nõukogu Parlamentaarse Assamblee Eesti delegatsiooni moodustamise kohta . Selle otsuse eelnõu tingis Reformierakonna fraktsiooni ettepanek , mille sisu on delegatsiooni liikme Kristiina Ojulandi asendamine teise Reformierakonna fraktsiooni liikme Silver Meikariga . Vajadus esitada see otsuse eelnõu nüüd kevadistungjärgul on tingitud asjaolust , et nii on delegatsioonil võimalik assamblee sügisesel istungil osaleda täie koosseisuga ja täies jõus . Me loodame selle otsuse eelnõu menetleda sügisistungjärgu esimese töönädala teisipäevasel päeval , <arv>. septembril . Sellest lähtuvalt palume muudatusettepanekud , kui neid peaks fraktsioonidel olema , esitada <arv>. augustil kella <arv>-ks . Aitäh ! Esimees Ene Ergma Aitäh ! Olen juhatuse nimel vastu võtnud neli seaduseelnõu ja kui need vastavad Riigikogu kodu- ja töökorra seadusele , siis otsustab juhatus nende menetluse kolme tööpäeva jooksul . Nüüd teated . Riigikogu juhatus on võtnud menetlusse järgmised eelnõud ja määranud neile juhtivkomisjonid . Esiteks , Vabariigi Valitsuse üleeile algatatud Euroopa Liidu ühise põllumajanduspoliitika rakendamise seaduse eelnõu , juhtivkomisjon – maaelukomisjon ; teiseks , Erakonna Eestimaa Rohelised fraktsiooni üleeile esitatud Riigikogu otsuse " Riiklike tagatiste andmine energiasäästlikuks ehitamiseks ja renoveerimiseks " eelnõu , juhtivkomisjon on majanduskomisjon , muudatusettepanekute esitamise tähtaeg on s.a <arv>. juuli kell <arv> ; kolmandaks , õiguskomisjoni üleeile algatatud karistusseadustiku muutmise seaduse eelnõu , juhtivkomisjon – õiguskomisjon ; neljandaks , õiguskomisjoni üleeile algatatud perekonnaseaduse eelnõu , juhtivkomisjon – õiguskomisjon ; viiendaks , Erakonna Eestimaa Rohelised fraktsiooni eile esitatud Riigikogu otsuse " Energiamajanduse riikliku arengukava aastani <arv> täiendamiseks " eelnõu , juhtivkomisjon – majanduskomisjon , muudatusettepanekute esitamise tähtaeg on s.a <arv>. juuli kell <arv> . Riigikogu juhatus on registreerinud Eesti Reformierakonna fraktsiooni esimeheks Riigikogu liikme Peep Aru ja fraktsiooni aseesimeesteks Riigikogu liikmed Rein Aidma ja Rain Rosimannuse . Riigikogu juhatus on kaheksa Riigikogu liikme s.a <arv>. juunil esitatud arupärimise siseminister Marko Pomerantsile tagasi andnud , sest arupärimine ei vasta Riigikogu kodu- ja töökorra seaduse §-s <arv> sätestatud nõuetele . Arupärimine ei puuduta siseministri võimkonda reguleerivate õigusaktide täitmist . Head kolleegid ! Palun , kohaloleku kontroll ! Kohaloleku kontroll Kohalolijaks registreerus <arv> rahvasaadikut , puudub <arv>. Toomas Trapido Head kolleegid ! Ma annan Erakonna Eestimaa Rohelised fraktsiooni nimel sisse Riigikogu otsuse eelnõu , mis kannab pealkirja " Riiklike tagatiste andmine väikekatlamajade ümberehitamiseks taastuvkütustele ning vajalike eeltööde ja tugitegevuste toetamine " . Sellega teeme Vabariigi Valitsusele ettepaneku algatada hiljemalt <arv>. septembriks <arv> väikekatlamajade ümberehitamiseks seaduseelnõu koos rakendusotsuste kavadega ning pakkuda selleks krediidi- ja finantseerimisasutustele laenutagatisi vähemalt <arv> miljardi krooni ulatuses . Aitäh ! Eiki Nestor Ma ootan , millal Riigikogu rahuneb . Väga austatud juhataja ! Head kolleegid ! Praegu on meil ilmselt tark vaadata , kuhu me eelnõuga <arv> jõudnud oleme . Ja vaadelda tuleb seda koos riigieelarvega . Meile esitatud eelarves ja sellega kaasnevas eelnõus püstitati kaks eesmärki . Esimene oli parandada valitsussektori tasakaalu <arv>,<arv> miljardi krooni võrra , teine , et me seejuures suudaksime hoida kinni Maastrichti kriteeriumidest , mis puudutavad hindu . Riigikogus on ka töölepingu seaduse muutmise eelnõu , mis on meie päevakorras täna . Ning sõltumata sellest , kas võetakse vastu Vabariigi Valitsuse pakutud variant või sotsiaaldemokraatide kompromissettepanek , parandab see valitsussektori tasakaalu veel rohkem kui <arv> miljardi krooni ulatuses . Siin selles eelnõus on aga muudatusi , mis on mõeldud küll valitsussektori tasakaalu parandamiseks , aga mis ei pruugi seda teha . Ma mõtlen siin eelkõige käibemaksu küsimust . Käibemaksu tõstmine on ka varem vaidluse all olnud . Selle tõstmine <arv>. juulist on eelkõige ebaõiglane seetõttu , et riigi tulud suurenevad siis põhiliselt nende inimeste arvel , kelle kogu tulu läheb tarbimisse ja kes teenivad vähe . Nimetatud meetme fiskaalpoliitiline miinus seisneb selles , et me ei saa kindlad olla , et see riigi rahakukrut ikka täiendab . Vastukaaluks on sotsiaaldemokraadid esitanud mitte põhimõttelise lahenduse , vaid praeguse olukorra lahenduse . See oleks tulumaksu tõstmine riigi tulude suurendamise eesmärgil , mis kindlasti oleks õiglasem nende inimeste suhtes , kes Eesti riigis makse maksavad , poes käivad ja tarbivad . Esmaspäevasel komisjoni istungil oli kohal ka rahandusminister , kes , ütlen ausalt otse ära , oli mõnevõrra nõutu või kurvameelne . Rahandusministrile praegu toimuv eriti ei meeldi , kuna tal on olnud keeruline aru saada , kes ikkagi eelarve tulude ja kulude poolt kokku püüab viia . Ja oli ka selgelt näha , et kõik need sammud , mis on astutud , ei pruugi talle meeldida . Valitsev segadus avaldub minu meelest kõige paremini muudatusettepanekutes <arv> ja <arv> . Kõigepealt te näete tabelist , et on võetud vastu sotsiaaldemokraatide ettepanek , mille alusel nii õppelaenud kui õppetoetused jäävad kõik selliseks , nagu need on . Ja järgmise muudatusettepanekuga tehakse eelmisega väljajäetud paragrahvis muudatusi . Ja ka see muudatusettepanek on arvestatud ! Selline tohuvabohu on iseloomustanud eelnõu menetlemist kahjuks kogu aeg ja seaduses endas te võite näha ka teksti , kus me keskkonnatasude seaduse § <arv> lõikele <arv> anname ühemõtteliselt kaks erinevat kuju ja kaks erinevat sisu . Ühe järgi näeb kehtiv kord ette , et keskkonnatasud on KIK-i raha . Selle muudatusega me oleme heaks kiitnud , et KIK saab tulevikus automaatselt raha <arv>. aasta tasemel . Teise muudatusettepaneku sisu on selles , et keskkonnatasud on riigi tulu ja KIK saab nii palju , kui riigieelarve talle raha annab . Huvitaval kombel on need mõlemad ettepanekud arvestatud . Selle tõdemuse taustal võime öelda , et seatud tasakaalu eesmärk on saavutamata . Ja kui see nii on , siis ma küsin siiralt : milleks on meil vaja <arv> miljoni võrra muuta ravikindlustuse eelarvet ja kärpida haigusrahasid ? Võiks ju ausalt öelda , et meile käib Maastrichti kriteeriumide täitmine üle jõu , ja see <arv> miljonit saaks kaetud raviteenuste ostmiseks haigekassa reservide arvel . Nii et sisuliselt on meil selle aasta kontekstis tasakaalu saavutamiseks kaks ettepanekut , mis mõlemad on üdini valed : need on käibemaksu tõstmine ja haigusrahade vähendamine . On ka ettepanek , millel on natuke teistsugune mõte , see on ettepanek tõsta täiendavalt aktsiise . See tasakaalule kuigi palju juurde ei anna , kuna rahanduskomisjon oma eilsete otsustega leidis ka mõistlikke lahendusi , kuhu see raha kulutada . Ent minu meelest on sellegi lahenduse puhul küsimärgiga kohti , kas see ikka on kõige mõistlikum või mitte . Omaette ooper on muudatusettepanekuga nr <arv> , millega me muudame elektrituruseadust . Mis me siis teeme tegelikult ? Kui te loete selle pika seletuse läbi , siis lühidalt kokku võttes tähendab see seda , et riik suurendab oma tulusid Riigimetsa Majandamise Keskuse kaudu ehk seal üle jäävat haavapuud hakatakse kütma Narva elektrijaamade ahjudes . Sisuliselt tähendab see seda , et kõik need , kes on praegu koostootmisjaamu rajanud ja neisse investeerinud – nende investeeringud muutuvad küsitavaks . Ilmselt toob see kaasa haavapuu hinna tõusu ja seoses sellega ka küsimused , kas Püssis on mõtet tootmist jätkata ja Kundas paberit toota . Need tooted lähevad kindlasti kallimaks . Tegelikult me väga mitmete muudatustega , mis siin eelnõus tänavuse ja ka järgmise aasta tasakaalu mõjutavad , tõstame hindu , suurendame tööpuudust , vähendame väiksema sissetulekuga inimeste toimetuleku võimalusi . Palun vabandust , aga mille põrgu päralt ? Aitäh ! Rein Ratas Austatud esimees ! Austusväärne Riigikogu ! Natuke rohkem kui üks sajand tagasi jäi üks minu kodukandi kalur talvelõpu jääl merehätta ja siis hirmsas hädas ta tõotas : kui ma pääsen , siis müün kevadlaadal lehma maha ja lehma raha annan kodukirikule . Mees pääseski ja ausa mehena ta täitis lubaduse . Seletuseks niipalju , et laadal sai ta lehma eest ühe rubla ja oheliku eest <arv> rubla . Rohelise lehma kauplemine on alanud ka selles väärikas majas . Panused näivad olevat päris suured , paraku ainult näivad – juba on alanud sulaselge valtsturakamäng . Üks kauplejatest tegi äsja üpris kõrge hinnapakkumise , millest järele on jäänud ainult osake . Kuid kauaks sedagi , kui tehingupoolteks on helveskaallane ja üliraskekaallane . Läinud esmaspäeval kõlas keskkonnakomisjonis lohutav seisukoht , et võime valitsusele sihipärase ettepaneku teha küll , aga ega valitsus seda ei pea ju täitma , eriti siis , kui leiab seal mõne õigusliku lapsuse . Hiiglane võib kääbusele palju lubada . Samas tühistab ta ühepoolselt rohkem kui poolele miljonile inimesele antud lubaduse seoses pensioni teise sambaga ning nullib ka töölepingu ja avaliku teenistuse leppeid . Miks siis arvata , et rohelise lehma kauplemisel ollakse üdini ausad ? Ülikiirelt ilmnenud sümptomid viitavad hoopis millelegi muule . Aga , auväärt siinolijad , see oli vaid introduktsioon ja mitte sellest ei tahtnud ma rääkida . Eesti Tööandjate Keskliit toob oma kvartaalses majandusülevaates esile Vabariigi Valitsuse majanduspoliitika kui probleemi . Ligi poolte küsitletud tööandjate hinnangul kujutab valitsuse tegevus endast kas suurt või väga suurt probleemi . Ettevõtjad taunivad valitsuse maksupoliitikat ja aeglast reageerimist majanduslangusele , samuti ebaselgust tuleviku osas . Tuuakse esile liialt vähest riigi tuge ettevõtlusele . Samas peab pankade laenupoliitikat suureks või väga suureks probleemiks ainult <arv> % vastanutest . Kui üheselt väljenduda , siis peetakse Eesti majanduslanguse võtmeküsimuseks valitsuse tegevust . Aga proovi sa katkise võtmega roostes lukku keerata ! Eesti Tööandjate Keskliit tegi väites , et kell tiksub <arv>. tundi , enne praegust maksude ja tasude järsku tõusu tolle kvartaalse majandusülevaate . Selge on , et majandust praegune lehmakauplemine ei edenda . Küll võib see lühikest aega õlekõrrena toetada valitsuse muidu kahel jalal vankuvat lauakest , sest nüüd tiksub kell juba viimast veerandtundi . Inimene on eeskätt bioloogiline takson , aga ta on ka sotsiaalne olend . Ent olgu selle sotsiaalse kuuluvusega , kuidas on , me võime ju lõpuks , kui elektrit ja petrooli enam üks või teine ei jaksa osta , minna tagasi ka Peter von Manteuffeli olustikku ja viita aega peeruvalgusel . Kuna me oleme aga bioloogilised olendid , siis selles ahelas kõige tähtsam lüli on toitumislüli . Ja mida teeb siis meie suur juht , valitsev koalitsioon ? Vähe sellest , et me oma senise <arv>%-lise toiduainete käibemaksuga näitasime üles kõige inimvaenulikumat suhtumist vanas heas Euroopas . Nüüd tõstame käibemaksu angroo <arv>%-ni , ka toiduainetel . Kas hoiatame siis inimest : söö vähem ja ära nurise , või sa ei söö enam üldse ! Kuna me elame põhjaparasvöötme karmis ja humiidses kliimas , siis tuleb eluaset ka kütta , ükskõik kui soojapidavaks me oma eluruume ka ei tee . Kui vähe auväärt juhid arvestavad Eesti kliima karmust ja hädavajalikku õhu puhtust , näitab ilmekalt kõige keskkonnapuhtama energiakandja maagaasi aktsiisimäära tõus <arv> % – muudatusettepanek nr <arv>. Seda tehakse s.a <arv>. juulist , samal ajal kui meie ametivenna insener Jaan Kundla ettepanekut nr <arv> rakendada kõrgendatud tubakaaktsiisi s.a <arv>. oktoobrist kavandatud järgmise aasta <arv>. jaanuari asemel ei peetud mõistlikuks rakendada . Nagu me eile siin saalis kuulsime : tehnilistel põhjustel . Kui otsida siit <arv>. aasta teisest lisaeelarvest ja aktsepti leidnud muudatusettepanekute loendist astmelist tulumaksu , mis kärbiks ka Riigikogu liikmete puhastasu , või automaksu või luksuskaupade maksu või meetmeid , kuidas riik oma maavarasid laseks kasumlikult käibesse või kuidas musta vedelkütuse päikesevalguse kätte toomisega saada riigile aastas sadu miljoneid kroone juurde , siis seda kõike siit ei leia . Samas on see eelnõu rahvavaenulik , inimvaenulik mõningate oobertoonide poolest , nagu näiteks <arv>%-line käibemaks toiduainetele . Muide , ma arvan , et Eesti vajab koosmeelt ja rahvusliku ühtsuse valitsust . Olen rääkinud . Villu Reiljan Austatud esimees ! Head kolleegid ! Ma nii laialt nagu Rein Ratas asja ette ei võta , aga keskkonnatasudel võiks natuke peatuda . Asi ei ole mitte selles , et keskkonnatasusid ei võiks tõsta . Kahtlemata on meie ressursid tööstusel ja kõigil teistel kasutajatel suhteliselt odavalt käes . Aga küsimus on selles , millal seda teha , kuidas seda teha ja millised peaksid kasvunumbrid olema . Eile ma küsisin , kui palju <arv>. aastal keskkonna- ja saastetasudest ning ressursimaksudest laekub , siis seda summat ei avalikustatud . Kas see arv on salajane või väga keeruline või ei ole seda rehkendatud või seda lihtsalt ei taheta avalikustada ? Mis tähendab sisuliselt seda , et asi on ettevalmistamata . See , kuidas need arvud on muutunud – algul oli põlevkivi puhul maksimumhind <arv> krooni kaevandamistasuna , seejärel läks taks <arv> peale , alghind siis vastavalt <arv>-lt <arv>,<arv> peale , liiva puhul <arv> krooni pealt <arv> krooni peale – , näitab , et sisulisi rehkendusi ei tehta . Mida need arvud tähendavad , seda võivad asjatundjad ütelda ja tunda , aga põhiküsimus on selles , et signaal , mis peaks minema majandusse , peaks olema kõigile arusaadav ja teenima mingit eesmärki . Muuseas , <arv>. aasta paiku , majanduse tõusu ajal sai keskkonnatasusid tõstetud , ja mitte <arv>–<arv> % , vaid pea kahekordseks . Tookord Euroopas imestati , kuidas me saame seda teha , aga seda me saime teha , sest majandus tõusis mühinal , kuigi laenuraha toel . Aga nüüd on näiteks Ameerika Ühendriikides mindud ressursitasude vähendamise teele , ja just selle mõttega , et mitte kägistada majandust . Võimatu on ka aru saada kogu ettevõtmise põhimõttest . Tõstetakse ressursitasusid ja saastemakse , mis iseendast võib ju õilis mõte olla , ja räägitakse , et nüüd me käivitame tohutu innovatsiooni , mis uute takside kehtestamisega ehitusmaterjalisektoris ja energeetikasektoris kohe pihta hakkab . See näitab , et inimestel ei ole majandusest arusaamine kuigi nimetamisväärne . Innovatsioon on väga kallis ettevõtmine ja olukorras , kus pangad laenavad raha väga kallilt ja raha peaaegu ei ole , ei ole mõtet väga palju innovatsioonist puhuda . See on iseenda petmine ja ka rahva petmine . Peale selle , kui me tõstame kaevandamis- ja saastetasusid , siis loomulikult monopoolne Eesti Energia reageerib sellele adekvaatselt , tõstes vastavalt ka elektri ja soojuse hinda . Ma oleksin soovitanud valitsusel kui Eesti Energia omanikul võtta <arv>,<arv>-miljardilisest kasumist miljard tulu välja ja mitte minna segadust ja pingeid tekitama sinna , kust need pinged ronivad iga ettevõtja , iga inimese rahakotti . Mis puutub eurole ülemineku maaniasse , siis euroga on niimoodi , et mingi imerohuga tegemist ei ole – seda ei ole mõtet kellelgi puhuda . Jah , konverteerimisvahe võib olla <arv>–<arv> miljonit aastas . Selle raha võidavad suurettevõtjad ja pangad ja kõik need , kes kohvikest ja saiakest ostavad , aga nad maksavad selle teistpidi kinni . Kui kohv maksab praegu <arv> krooni , siis tulevikus on hind <arv> eurot ja kõik läheb ilusti tasakaalu . Et euro iseendast majanduse päästab , on võimatu . Selle lisaeelarve puhul on kõige halvem tõsiasi , et see kärbe on vaieldamatult uue kärpe allikas ja me satume kärpimisvoogu , mis tapab meie majandust , lõhub meie sotsiaalset sidusust ja tekitab palju-palju probleeme juurde – nagu meil neid veel vähe oleks . Kuna kogu sellel asjal idee puudub , siis on seda asja ka võimatu toetada . Aitäh ! Valeri Korb Lugupeetud kolleegid ! Tänase diskussiooni teemaks olev seaduseelnõu puudutab ka Eesti traditsioonilist tööstusharu põlevkivitööstust , mis hõlmab nii põlevkivi kaevandamist kui ka sellest elektri ning kütuse tootmist . Arutelu all olev seadusmuudatus on tekitanud ühiskonnas ulatusliku diskussiooni , mille põhjus on seaduse soovimatud tagajärjed Eesti tööstusele . Nendest ma tahaksingi paar sõna rääkida . Olen pärit Kohtla-Järvelt ja seetõttu on Eesti keemiatööstuse probleemid mulle lähedased ning arusaadavad . Tahaksin plaanitava seadusmuudatuse mõju illustreerida eelkõige Eesti keemiatööstuse lipulaeva ehk Viru Keemia Grupi näitel . Viru Keemia Grupp on Eesti kapitalil põhinev eraettevõte , kus töötab ligi <arv> inimest . Ettevõtte vabrikud , mis on eraomanduses alates <arv>. aastast , töötavad aastast <arv> . Seega on sisuliselt tegu Eesti esimese põlevkivitööstusega . Ettevõtte <arv>. aasta kasum oli ligi <arv> miljonit krooni ning ekspordikäive ligi üks miljard Eesti krooni . Praegu maksab Viru Keemia Grupp <arv> miljonit krooni keskkonnatasusid , uue seaduse järgi hakkaks ettevõte alates järgmisest aastast maksma <arv> miljonit krooni rohkem . Eesti roheliste partei andmeil peab ettevõte olema võimeline selliseid summasid välja käima , kuid mina arvan teisiti . Eelkõige sellepärast , et väga paljud Eesti keemiatööstuse ettevõtted , kelle seas on ka Viru Keemia Grupp , on viimase kümne aasta jooksul olnud väga tublid keskkonnaalaste projektide läbiviimisel . Ainult paari aasta jooksul tegi Eesti keemiatööstus hüppe Nõukogude Liidu aegsest tootmisstiilist euroopalikul tasemel tootmisse . Viru Keemia Grupilt nõudis nii suur arendus ligi poolteist miljardit Eesti krooni . Kas iga Eesti suurettevõte on teinud niisuguseid investeeringuid ? Kaugeltki mitte ! Siinkohal mõned näited rakendatud projektide kohta . Alates <arv>. aastast töötab Viru Keemia Grupis Eestis ainulaadne moodne väävlipüüdmisseade , mis nõudis kontsernilt <arv> miljonit krooni . Alates <arv>. aastast on ettevõttes olemas üle <arv> miljoni krooni maksnud uus poolkoksi ladestamise ala , tänu millele ei ole ladestatav poolkoks enam keskkonnakahjulik . Samal <arv>. aastal hakkas ettevõttes tööle maailmas ainulaadne põlevkiviõli filtreerimise seade , mis maksis ligi <arv> miljonit krooni . Kõik need ainulaadsed projektid paistavad silma suurte investeerimisnumbritega , kuid tegelikult nõuab vana , esimese Eesti Vabariigi aegne tööstus kordades rohkem raha , et seda käigus hoida , remontida ja parandada , kui kõik muud tegevused koos . Kusjuures just see esimese vabariigi aegne vabrik praegu seisab põlevkivi puudumise tõttu . Praegu ehitab Viru Keemia Grupp uut põlevkivitöötlemistehast , mis maksab <arv> miljard <arv> miljonit krooni . Seda ainulaadset investeerimisplaani on jätkatud , hambad ristis , vaatamata rasketele aegadele ja just tänu sellele ei ole kohalikud ehitus- ning montaažiettevõtted veel välja surnud . Kogu julge ja järjepidev tegevus Eesti põlevkivitööstuse säilitamise ning arendamise nimel on tähelepanu ning lugupidamist väärt . Ma usun , et need arvud on avaldanud muljet ka teile . Täna aga tuleb mul kinnitada , et enam ei ole Viru Keemia Gruppi lisaressursse jäänud . Ma kardan , et järskude muudatuste tõttu , mis praegu toimumas on , võib ettevõte kiiresti muutuda kahjumlikuks või kasumita töötavaks , mille tagajärjel võib unustada mõtted põlevkivitööstuse arengust ning kasvust , seda vähemalt Kohtla-Järvel . Peale selle arvan ma , et keskkonnainvesteeringud on tehtud keskkonna parandamiseks . Kui poolkoksi ladestatakse nõuete kohaselt , miks peab selle eest rohkem maksma ? Kui ettevõte oli viimastel aastatel tubli arendaja ja investeerija , miks peab riik teda karistama lisamaksudega ? Need küsimused jäävad vastuseta . Kuid arutatavas seaduseelnõus on veel üks küsitav moment , mille tõttu võivad peatuda kõik investeeringud põlevkivitööstusse . Küsimus on põlevkivi puhul nõutava ressursitasu kohutavas vahes , mis sai eelnõusse sisse kirjutatud . Käärid on väga suured – <arv>,<arv> krooni ja <arv> krooni vahel – ning see on väga ohtlik , kuna seetõttu kahaneb kõvasti ettevõtte usaldusväärsus . Kui ressursitasu võib keskkonnaministri ühe allkirjaga päevapealt muuta , siis tähendab see ka võimalust päevapealt põlevkivitonni hinda mitukümmend protsenti tõsta . See paneks päevaga kogu sektori seisma . See oleks väga suur risk isegi tavainimese jaoks , finantsasutuse töös aga on see lubamatu ohutegur , mille tõttu jääb hulk projekte finantseerimata . Head kolleegid ! Leian , et riik ei ole kunagi keemiatööstust aidanud . Just vastupidi : alati , kui ettevõttel on hästi läinud , on ta juures olnud , et oma protsendikesi tulu pealt küsida . Riik ei ole aidanud neid ei heal ega halval ajal , kuid nüüd on ta veelgi kaugemale läinud ja otsustanud kogu tööstussektori ohtu seada . Ma arvan , et nüüd oleks õige aeg toetada nii meie majanduskriisi sattunud rahvast kui ka tööstust . Mitte mingil juhul ei tohi nende olukorda raskendada . Suur tänu teile ! Marek Strandberg Head kolleegid ! Kombe kohaselt peaksin ka mina rohelistele kohe pasunasse andma ja ütlema , et kogu ühiskonna kehv järg ja mis iganes tuleb sellest , et me üritame lõpuks ometi kehtestada maavarade ja inimeste vahel sellised suhted , mis normaalses ühiskonnas olema peaksid . Huvitav on muidugi olnud kuulda näiteid sellest , kuidas Eesti keemiatööstus , mis kahjuks on orienteeritud küll ainult ühele tegevusele , mille sisuks on põlevkivi , kuidas Eesti kogu tööstus , mis kahjuks on orienteeritud väga ulatuslikule ja ressursimahukale tegevusele , nüüd kokku kukub , kui küllaltki mõõdukalt , nagu te ise ka eelnõust näha võite , ressursitasusid tõstetakse . Üks on muidugi hea : ma tänan Rein Ratast hoiatamast selle eest , et suurte erakondadega tuleb ettevaatlikult asju ajada . Eks Rein Ratas teab suure erakonna liikmena hästi , kui lihtne suures erakonnas on ja mida suur erakond plaanib – selles mõttes informatsioon on vastu võetud . Palju tänu ! Nüüd veidi situatsioonist , mis meile keemiatööstus , põlevkivitööstus või mis iganes tekitanud on . Ilmselt ei ole saalis olijatele üllatus , et Euroopa Liidu maksumaksja maksab <arv> miljonit krooni , et hoiustada meie tööstuse lipulaevade aastate jooksul tekitatud jäätmed sellisel moel , et need oleksid ohutud . Ma ei ütleks , et see on väike summa . Ja just see summa on aastate jooksul võlgu jäädud . Meie tööstusel ongi komme tegelikult võlgu jääda . Võlgu jääda pidevalt , võlgu jääda kauges perspektiivis , ja seejuures öelda , et ega muudmoodi meie rasketes oludes majandada ei saagi . Aga kas on õige majandada maksumaksja arvel ? Võtame näiteks sellesama Eesti Energia , mille suuri probleeme saalis on kirjeldatud . Ühe kilovatt-tunni elektrienergia tootmine Narva elektrijaamades maksab maksumaksjale , meile kõigile umbes kaks krooni . Kaks krooni , mis me peame maksma selle tõttu , et selline põlevkivi kasutamine kahjustab inimeste tervist , keskkonda ja mida kõike veel . See on märkamatu raha , mis libiseb kõigi meie taskust , ja me ütleme , et see on õige , kuna tööstust tuleb selles valdkonnas edendada . Juhin tähelepanu , et rohelised on sellesama eelarvega seotud eelnõude menetlemise käigus tagasi võtnud oma esialgse nõudmise ressursitasusid märkimisväärselt tõsta . Praegu on välja pakutud tõusud tõepoolest jäänud väga väikeseks . Aga mitte sellest ei soovinud ma siinkohal rääkida , vaid ennekõike sellest , et milleks see kõik . Meil on vaja majanduses taastada usaldusmehhanismid . Usaldusmehhanismid , mis toetaksid ennekõike majanduse sellist struktuuri , nagu me oleme harjunud nägema , ehk majanduse struktuuri , mis suurel määral on põhinenud laenuraha kasutamisel . Nagu siin saalis paljudes ettekannetes kõlanud on , on usaldusmehhanismid kadunud . Meie soov on täna välja pakkuda nendesamade ressursitasude kasutamise kaudu majanduse elavdamiseks juba korduvalt räägitud energiasäästliku hoone , kodu – või kuidas me seda ka ei nimetaks – kava , mille raames antaks suurel määral tagatisi just nimelt selleks , et kaugemas perspektiivis paratamatult meie tahtest sõltumatult kallinevad loodusressursid , sealhulgas energeetilised ressursid oleksid otstarbekalt kasutatud . Pange tähele : ka siin saalis on sõnavõtjad sageli rääkinud sellest , et meie majanduse konkurentsieelis peaks just nagu seisma selles , et meil on odav elekter , odav soojus ja mis iganes . Küsimus ei ole aga mitte elektri hinnas , vaid ennekõike selles , kui palju elektrit või soojust või energiat või ressursse ühe või teise tegevuse jaoks kulub . Meie odav elekter , meie odav kütus , meie väikesed ressursitasud ei ole siiamaani taganud Eesti konkurentsivõimet , õigemini selle konkurentsivõime jätkusuutlikkust . Näiteks Taani ja paljud muud riigid , kus ressursid , kütus ja energia on märkimisväärselt kallimad kui Eestis , on meist konkurentsivõimelisemad . Nende riikide majandus on kukkunud vähem , kuna need inimesed on õppinud aru saama sellest , mida tähendab energia , mida tähendab loodus . Meie ei ole seda teinud . Seetõttu tahangi öelda , et vaadakem selle nn rohelise muutuse kahte poolt , mitte ühte poolt . Jutt ei ole ainult ressursitasude tõusust , jutt on selgest märgist , et see tõus võib jätkuda paratamatutel põhjustel pikka aega ja vaja on tööstus ümberkapitaliseerida . On raske ette kujutada , et ka järgmised <arv> aastat maailm vajab põlevkivi , naftat ja muid selliseid tooteid , kui me teame , mis on nende kasutamise tagajärg . Selle tagajärg on pidevalt muutuv kliima , mis lõppkokkuvõttes võib tekitada kataklüsme , mida keegi ei oska ette näha . Loomulikult on ka siin saalis öeldud , et kliimamuutused on lihtsalt fiktsioon , mitte midagi sellist olemas ei ole ja mängus on pelk poliitiline otsus . Kolleegid , millise kompetentsi tasemelt seda ikka väita on julgetud ? Me ei oska tulevikku ennustada ja see on kaalukas põhjus olla ettevaatlik , mitte tormata edasi mööda ummikteed , millel me oleme siiamaani püsinud . Kui me räägime nüüd ka sellest , kui palju ressursitasude tõus tegelikult Ida-Virumaa tööstust ohustab , siis juhin tähelepanu , et kõik need kirjad , mida te siin , head kolleegid , refereerinud olete , on kirjutatud lähtudes dokumentidest , mis sellesse seaduspaketti ei kuulu . Need on kirjutatud lähtudes meie esialgsetest ettepanekutest . Võin kinnitada , et seesama Viru Keemia Grupp on täna valmis erilise probleemita aktsepteerima põlevkivi kaevandamise tasu tõusu . Ka ei häiriks neid asjaolu , kui kaevandustasu tõus tulevikus kasvaks umbes veerandi võrra aastas . Meil ei maksa arvata , et Eesti töösturid on keskkonnavaenulikud ega saa aru , mis maailmas toimub . Selles mõistmises me oleme kõvasti taganenud oma esialgsetest taotlustest kasvatada keskkonnatasusid . Me mõistame majanduse sisu ja toimimist väga hästi . Me mõistame ka seda , et kui lähemate kuude jooksul riik ei ole võimeline välja käima selget tagatiste mehhanismi , mis näiteks ehitussektoris laenuprotsesside taastamisega taastaks ka ehitustegevuse , ja just nimelt energiasäästu sihiga , siis meie majandus on tõepoolest hädas . Ma ei saa aru , kas seda tõesti soovitakse . Töökohtade taastamine valdkonnas , mis inimeste jaoks on pikaajaliselt oluline – see on ka energiasäästu küsimus . Inimesi ei mõjuta mitte see , kui odav on elekter , vaid kui palju seda odavat elektrit kulub . Mida väiksemad on need kulud , seda lihtsamalt suudetakse toime tulla ka energiahindade tõusuga , mis on paratamatu , meist sõltumatu . Me saame seda tõusu indikeerida nendesamade ressursitasude ja aktsiisitasude väljanäitamisega . Need on signaalid , mis toimivad panganduses ja üldse kogu majanduses . Ja nende signaalide andmata jätmine on põhjendamatu eriti praegustes oludes , kus meil on vaja majandus ümber korraldada . Need on lühidalt seisukohad , millele tuginedes rohelised on teinud oma ettepanekud . Ma loodan , et need on ka seisukohad , mille tõttu valitsusliit neid ettepanekuid põhimõtteliselt on toetanud . Siin ei ole küsimus kääbuses ja hiiglases , siin on küsimus terves mõistuses . Aitäh ! Jüri Tamm Austatud kolleegid ! Lugupeetud juhataja ! Paljudest asjadest eelmised kõnelejad juba rääkisid , aga mõnest aspektist ehk veel . Kui ma täna hommikul ärkasin ja peegli ette läksin , siis nägin , et mul oli kaks halli karva vuntsides juures . Siis tuli mulle meelde , et nägin öösel unes , et oli üks kinnine ruum . Ja selles ruumis olid mehed , mõõgad tupest väljas , ja ühel hetkel kustutati seal tuli ära ja siis hakkasid kõik mõõkadega vehkima . Umbes samasuguses olukorras oleme täna selle eelarve menetlemisel : tuli on ära kustutatud ja muudkui lahmitakse ja rahmitakse . Ning kui siin järgmisel nädalal kõik lõpuks ilmavalgust näeb , siis avastame veritsevad haavad ja mõned ehk on isegi teises ilmas . Miks ma seda kõike teile räägin ? Kui me vaatame muudatusettepanekuid ja neid tendentse , mille suunas me liigume , siis ma küsin : kallid kolleegid , kuidas ikkagi on teie arvates käibemaksu tõstmist alates <arv>. juulist võimalik tehniliselt teostada ? Puhtpraktiliselt ? Ma tahaksin näha seda imemeest ja seda innovaatilist Eestit , kes suudab seda teostada ! Kui me räägime energeetikast , keskkonnatasudest ja muudest olulistest muudatustest , siis praeguses olukorras on neid kindlasti vaja teha . Kuid minu küsimus on järjekordselt : miks me siis poolteist aastat aega raiskasime ? Jah , raiskasime majanduskomisjonis , tegeldes sisuliselt energiatemaatikaga , võttes näiteks üleeile vastu energiamajanduse arengukava , kuid tänase või homse otsusega viime kõik faktiliselt nulli ehk suundume teadmatusse . Otse loomulikult võiksid paljud täna küsida , missugused on minu ettepanekud . Seda küsida on lihtne , kuigi me kõik teame , et praeguses olukorras on raske mõne ideega välja tulla . Siiski on mul kaks ettepanekut . Üks on võimuliidule : tehke oma nürisünnitus kiiresti ära , niikuinii see laps jalgu alla ei võta . Pärast on kergem edasi minna . Ja teine ettepanek on meile endile , Riigikogule , Riigikogu juhatusele . Paljud valijad on minu käest küsinud , miks me öösiti siin saalis istume ja miks me enne jaanipäeva tormame . Miks kõik peab olema lõppenud selle nädalaga ? Tegelikult on ju teha palju . Miks ei võiks Riigikogu , kui menetluses on üle <arv> eelnõu , töötada nii juulis kui augustis , kui oleks võimalus alustada komisjonide tasemel sisulisemat koostööd ministeeriumidega , küsida , mis teemad on üleval , missugused tänaste otsustega vastu võetud muudatused oleks vaja seadusandlikku raamistikku panna , missugused pikaajalisemad teemad oleks vaja läbi arutada . Ma ütlen teile , head sõbrad ja kolleegid , et ega rahvas meist hästi aru ei saa küll , kui me teeme täna öösel ja homme kõvasti tööd ja siis kaheks kuuks laiali läheme . Faktiliselt on see ju nii ! Mis me neile vastame ? Et Eesti riik on korras ja läheb edasi ? Minul on küll raske nii mõelda ja neile seda vastata . Minu ettepanek on sisuliselt käsitleda Riigikogu töökorraldust suvel ja pöörduda ka meie õiguskomisjoni poole selles osas , kuidas oleks võimalik tööd jätkata ilma erakorralisi istungeid kokku kutsumata . Aitäh teile ! Kadri Simson Lugupeetud juhataja ! Head kolleegid ! Täna kõneks oleva eelnõu arutelul toimub selline asi , et aina pillutakse uusi parandusettepanekuid . Nüüd on kõik viimased kõnepidajad keskendunud keskkonnatasude tõstmise mõju hindamisele , unustades samas paar põhimõttelist muudatust selles eelnõus . Esiteks , eelarve veelgi suurem kallutamine kaudsete maksude poole . Juba praegu on Eesti riigi eelarve nõrkuseks liiga suur kaudsete maksude osakaal . Ja need on ju kogu aeg kasvanud , samas kui jutustatakse otseste maksude näitel maksude alandamisest . Kaudne maks ehk tarbimise maksustamine lööb eelkõige neid , kes tulumaksust ei võida midagi : lapsi , eakaid ja madalapalgalisi . Ka nende toit , nende transport ja esmatarbekaubad lähevad plaanitud <arv>%-lise käibemaksu tõusu tõttu kallimaks . Läti astus samasuguse sammu möödunud aasta lõpus , lootes suuremate maksudega eelarveauku täita . Nüüd on jõutud seisu , kus käibemaksu tõus ei ole lahendanud ühtegi probleemi – see pole vähendanud eelarve puudujääki ega aidanud majandust elavdada . Mis annab meile alust arvata , et Eestis töötab miski , mis Lätis on osutunud ebaõnnestunuks ? Teiseks , kütuse- ja toasooja aktsiisi tõstmine . <arv>. juunil kaks aastat tagasi võeti siin saalis <arv> poolthääle ja <arv> vastuhäälega vastu alkoholi- , tubaka- ja kütuseaktsiisi seaduse , keskkonnatasude seaduse ning teeseaduse muutmise seadus . Sellega tõsteti alates <arv>. jaanuarist <arv> aktsiise , mis lõppes sellega , et mullu oli Eestis keskmine inflatsioon <arv>,<arv> % . Mõned näited , et võrrelda möödunudaastast aktsiiside tõstmist praegu plaanitavaga . Mullu <arv>. jaanuarist tõsteti bensiiniaktsiisi määra <arv> kroonilt <arv> kroonini <arv> liitri kohta . Nüüd on plaanis tõsta see <arv> kroonilt <arv> kroonini <arv> liitri kohta . Diislikütuse aktsiisi tõsteti mullu <arv>. jaanuarist <arv> kroonilt <arv> kroonini <arv> liitri kohta . Uus plaan on tõsta see <arv> kroonilt <arv> kroonini . Toon ka maagaasi võrdluse : eelmisel aastal tõsteti aktsiisimäära <arv> kroonini <arv> m <arv> kohta , nüüd plaanitakse see tõsta <arv> kroonini <arv> m <arv> kohta . Möödunud korral oli vabanduseks , et me tõstame aktsiisid ühekorraga Euroopa Liidu nõutavale tasemele , nüüd on eesmärk vaid eelarve sellisesse tasakaalu viia , et see mahuks Maastrichti kriteeriumidesse . Samas vaid Maastrichti kriteeriumide täitmine meile eurot ei taga . Selleks peab olema ohjatud ka inflatsioon . Näidates aga rohelist tuld aktsiiside tõusule , käibemaksu tõusule ning kaevetasu suurendamisele , mis kergitab kohe paljusid hindu , sealhulgas elektri hinda , on valitsuskoalitsioon tegelikult eurost loobunud . Ainus eesmärk paistab olevat roheliste häälte saamine eelarvele , mis ei taga nagunii esialgu seatud ülesande täitmist . Püüdsime rahanduskomisjonis selle eelnõu ning seaduseelnõu <arv> baasil selgeks saada , kuidas tuleb kokku valitsuse räägitud <arv> miljardit krooni . Ütlen teile , et praegu eelnõus neid summasid veel kirjas ei ole , mis tagaksid tasakaalu <arv> miljardi ulatuses . On kaks versiooni : kas need ilmuvad täna lõpetatava teise lugemise järel – aga enne neljapäeva lisandub veel sotsiaalkärpeid , mida on ette valmistatud ligi poole miljardi krooni ulatuses – või ei tulegi nii suurt kokkuhoidu kokku . On enam kui tõenäoline , et kõnealune seadustepakett põhjustab suurema majanduslanguse , kui oli Eesti Panga kevadprognoosis pakutud <arv>,<arv> % – kas või andes tõsist lööki Eesti tööstusele . Keskerakond mõistab , et riik saab toetada töökohtade loomist vaid siis , kui on olemas vajalik tulubaas . Me leiame , et selleks tuleks muuta maksusüsteemi , mis on praegu liiga kaldu tarbimismaksude suunas . Veebruaris algatas Keskerakond astmelise tulumaksu eelnõu ja me pakkusime seda ühe alternatiivina ka seekord välja . Sellega loodaks kõrgem , <arv>%-line tulumaksuaste sissetulekule , mis ületab kuus <arv> <arv> krooni . Ka tegime ettepaneku lõpetada edasine tulumaksu alandamine . Praeguses eelarvevaidluse kontekstis oleme pakkunud , et <arv> % käibemaksu tõstmise asemel võiks tõsta tulumaksu <arv> % kõigile . Kõrgem tulumaksuaste tooks alates <arv>. juulist poole aasta jooksul lisatulu <arv> miljonit , <arv> % tulumaksu tõusu <arv> miljonit , aga järgmise aasta eelarvesse tooks meie ettepanekute arvestamine juba üle <arv>,<arv> miljardi lisatulu . Lisaks oleme esitanud Riigikogu saalis ettepaneku kehtestada ülempiir <arv> <arv> krooni kuus kõigile riigiettevõtete juhtide palkadele . Kolmas ja palju vastukaja põhjustanud ettepanek selle eelnõu raames on alandada vanemahüvitise ülempiir <arv> <arv> kroonilt <arv> <arv> kroonini . Nüüd on alternatiivse seaduse algatanud sotsiaaldemokraadid . <arv>. aastal kulus vanemahüvitisele <arv>,<arv> miljardit krooni Eesti riigi eelarvest . Tänavu kulub selleks <arv>,<arv> miljardit krooni . See on ainuke eelarverida , kus nähti ette <arv> % maksimaalmäära tõusu : senise <arv> <arv>-kroonise kuutoetuse asemel on uueks laeks <arv> <arv> krooni . Kahtlemata on vanemahüvitis vajalik , kuid see on eelkõige mõeldud selleks , et Eestis sünniks rohkem lapsi . <arv>. aastal on aga sündimus võrreldes <arv>. aasta omaga langenud . Meie ettepanek hääletati rahanduskomisjonis maha . Selle asemel kannatavad nüüd noored kõrgharidusega vanemad , kelle lapsed sünnivad pärast s.a <arv>. juulit , ja tudengitest lapsevanemad , kes saavad diplomi pärast seda kuupäeva . Nemad kaotavad õiguse poole õppelaenu kustutamisele . Samuti kärbitakse üliõpilaste ning doktorantide stipendiume ning sajad tänavused gümnaasiumilõpetajad kaotavad võimaluse alustada kõrghariduse omandamist riigi kulul tasuta õppekohtadel . Me leiame , et kärpimistuhinas ei tohi unustada , kust me loodame saada lükke uueks tõusuks . See peaks tulema meie haritud noorte abil . Praegu puudutavad kärped valusalt aga just neid . Aitäh ! Toomas Trapido Proua juhataja ! Head kolleegid ! Teen samuti mõned tähelepanekud ootamatult populaarseks osutunud keskkonnatasude teemal . Kõigepealt tahan öelda , et järgmisel aastal laekumised keskkonnatasudest suure tõenäosusega hoopis kahanevad . Ja seda seetõttu , et tänavu tehakse prügilad või täpsemalt siis tuha ja poolkoksi ladestamise alad nõuetele vastavaks ja sellega seoses vastav tasumäär nii Viru Keemia Grupile kui Eesti Energiale tegelikult langeb . Seega argument , et plaanitava tõusu tõttu peavad need ettevõtted uksed kinni panema , kindlasti ei vasta tõele . Ning kui vaadata näiteks Viru Keemia Grupi kasumeid viimastel aastatel , siis on need jäänud <arv>–<arv> miljoni krooni vahele , millest , tõsi küll , on tehtud keskkonnainvesteeringuid , aga siiski ei saa öelda , et need ettevõtted virelevad kapitali puuduses . Teiseks tahaksin ma õhku visata küsimuse ja tuntud pealik Seattle'it parafraseerides pärida : kelle omad ikkagi on loodusvarad ? Kas need on Viru Keemia Grupi omad ? Kas need on Eesti Energia omad ? Või kas need on Eesti inimeste omad ? Vastan ehk ise : need ei olegi kellegi omad . Meil on võimalik neid võimalikult säästlikult kasutada ja kasutada nii , et sellest kõigile maksimaalselt kasu oleks . Ja praegune kasutus kindlasti ei vasta sellistele tingimustele . Kolmandaks : keskkonnatasudega seoses ei ole siin eriti räägitud planeet Maa kliimast , mis on muutuma hakanud ja millega seoses ilmselt peame muutuma ka meie . Teisalt on praegu käes fossiilsete kütuste n-ö tipuhetk ehk et ühes päevas ei saa enam rohkem fossiilseid kütuseid toota kui varem . Me võime siin võtta ükskõik milliseid seadusi vastu , maksta peale Viru Keemia Grupile , maksta peale Eesti Energiale , et nad toodaksid odavat elektrit ja õli , aga see lihtsalt ei ole võimalik , kuna meie planeet lihtsalt ei võimalda seda . Sellega seoses mul ongi selline sõnum , et see ettevõtmine ilmselt on , jah , ebapopulaarne nagu väga paljud meie ettevõtmised viimasel ajal. Kujutame ette olukorda umbes sada aastat tagasi , kui näiteks vankritootjate esindajad Saksamaal või mujal pidasid parlamendis tuliseid kõnesid teemal , et vankritootmine peab jätkuma , et see on majanduse alus jne , jne. Me teame , et see nii ei läinud . Siiamaani on põhiline liikumisvahend sõiduauto . Ma tahan öelda seda , et me kõik peame muutuma – siin Riigikogus , keemiatööstuses , koolides , kodudes . Kõik me peame mingeid lähtekohti muutma , ümber mõtlema . Ja võib-olla oleks tark läheneda niipidi , et me seame sihiks hea olukorra näiteks Ida-Virus ja hakkame rääkima sellest , kuidas on võimalik Ida-Virumaale rajada päikesepaneelide koostetehased , targa elektrivõrgu seadmete koostetehased , elektritranspordi infrastruktuuri koostetehased jne. See on see , kust tuleb uus majanduskasv . Uus majanduskasv kindlasti ei tule fossiilkütuste suuremast kasutamisest . Aitäh ! Heljo Pikhof Austatud juhataja ! Head Riigikogu liikmed ! Täna meie ees seisvat lisaeelarvet iseloomustades võib julgelt öelda , et tegu on maksutõusu kavaga , mis jääb valdavalt väiksema sissetulekuga inimeste kanda . Ilmselgelt vähendatakse suurepalgaliste osalust , juurdub Väikese Peetri ja Suure Peetri fenomen . Riigi rahakotiraudade koomaletõmbamisel plaanib võimuliit võtta kõigepealt ja eelkõige Väikese Peetri leivakotist . Erilise löögi alla on pandud lastega pered ja noored . Valitsussektori tasakaalu huvides suurendatakse just lastega perede , haigete , vanurite ja puuetega inimeste panust . Ausalt öeldes ei saa ma ka aru valitsusliidu loogikast kärpimisel . Näiteks võtame muudatusettepanekud nr <arv> ja <arv> . Milleks on vaja vähendada haigushüvitisi seniselt <arv>%-lt <arv>%-ni ja hooldushüvitisi <arv>%-lt <arv>%-ni , kui kavandatud teise lisaeelarvega <arv> miljardit krooni nagunii kokku ei tule ? Liiati on haigekassal olemas reservid , kust hädapärast on võimalik raha võtta . Kui <arv>. aasta lisaeelarve maht kokku oleks <arv> miljardit ja puudu oleks see <arv> miljon krooni , siis võiks arutelu haigushüvitiste ja hooldushüvitiste vähendamise üle kõne alla tulla , aga praeguses olukorras on haigete arvel kärpe tegemine põhjendamatu ja ma ütleksin isegi , et alatu . Aitäh ! Karel Rüütli Lugupeetud juhataja ! Head kolleegid ! Praeguse lisaeelarve tegemine on hea õppetund . Kõik senised reeglid on saanud uue tähenduse , samuti on koalitsiooni ja opositsiooni kõrvale tekkinud depositsiooni mõiste . Just tudengite õppelaenu kustutamise lõpetamine on minu hinnangul selle lisaeelarve koostamisel üks suurimaid näppu lõikamisi . Kava lõpetada õppelaenude kustutamine õõnestab riigi usaldusväärsust ning võib tuua hulgaliselt kahjunõudeid . On ju tudengite õppelaenu kustutamine oluline meede noorte elluastumise toetamisel , sealhulgas oma pere loomisel . Tudengitele peab tagama õiguskindluse , ja kui koalitsioon ei saa ilma selle kärpeta tõesti tööd edasi teha , siis õiguslikult on seadusmuudatust võimalik rakendada vaid nende üliõpilaste puhul , kes pole veel laenu võtnud . Praegu saavad petetud esmajärjekorras just need tudengid , kes on aastaid tagasi laenu võtnud , kuid lõpetavad kõrgkooli näiteks alles järgmisel aastal . Kindlasti on see valitsuskoalitsiooni ettepanek vastuolus õiguspärase ootuse printsiibiga . Selle järgi on tudengitel , kes on võtnud õppelaenu , õigus eeldada , et nad saavad pärast kõrgkooli lõpetamist taotleda laenu kustutamist . Minu teada on Eesti Üliõpilaskondade Liit läbi viinud õigusliku analüüsi , mis annab aluse planeeritavate otsuste vaidlustamiseks kohtus . Samuti on üliõpilased kaalunud võimalust pöörduda ka selles küsimuses õiguskantsleri poole . Lisaks õiguslikele küsimustele on tegemata kavandatava otsuse mõju analüüs . Rahvaliidu arvates vajab täpsemalt hindamist õppelaenu kustutamise lõpetamise mõju noortele inimestele , kui nad suunduvad tööle õppe- või teadusasutusse . Tehtav muudatus võib negatiivselt mõjuda noorte inimeste otsusele valida näiteks õpetaja , õppejõu või teadlase töö . Kas meil on juba piisavalt noori teadlasi ja õpetajaid , et me võtame nendelt ära selle vähesegi toetuse ? Ja lisaks : teadmistepõhist majandust ei ole võimalik üles ehitada , kui me loome noortele inimestele pidevalt ebakindlust juurde . Rahvaliidu fraktsioon leiab , et lisaeelarvega peab Riigikogu suurendama inimeste kindlustunnet . See ei tohi vähendada usaldust riigi vastu . Kutsun Rahvaliidu fraktsiooni nimel kõiki rahvasaadikuid üles toetama tudengite õppelaenu kustutamise jätkamist . Aitäh ! Aseesimees Keit Pentus Lugupeetud Riigikogu ! Keskerakonna fraktsiooni võetud vaheaeg on lõppenud . Panen hääletusele muudatusettepaneku nr <arv>. Palun võtta seisukoht ja hääletada ! Hääletustulemused Muudatusettepaneku poolt hääletas <arv> Riigikogu liiget , vastu <arv> , erapooletuid ei olnud , seega muudatusettepanek ei leidnud toetust . Muudatusettepanek nr <arv> , esitanud Jaan Kundla . Riigikogu kodu- ja töökorra seaduse § <arv> järgi ei kuulu see hääletamisele . Muudatusettepanek nr <arv> , esitanud juhtivkomisjon . Muudatusettepanek nr <arv> , esitanud Maret Maripuu , juhtivkomisjon on seda arvestanud sisuliselt . Muudatusettepanek nr <arv> , esitaja Eesti Keskerakonna fraktsioon . Muudatusettepanek nr <arv> , esitanud Erakonna Eestimaa Rohelised fraktsioon . Kolleeg Toomas Trapido , palun ! Aseesimees Keit Pentus Kuna juhtivkomisjon on arvestanud seda ettepanekut sisuliselt , siis ei ole võimalik ettepanekut tagasi võtta . Muudatusettepanek nr <arv> , esitaja juhtivkomisjon . Kolleeg Eiki Nestor , palun ! Toomas Trapido Soovin Erakonna Eestimaa Rohelised fraktsiooni nimel selle muudatusettepaneku tagasi võtta . Aseesimees Keit Pentus Aitäh ! Head kolleegid ! Kas võime minna hääletuse juurde ? Sotsiaaldemokraatliku Erakonna fraktsioon palub seda ettepanekut hääletada . Palun võtta seisukoht ja hääletada ettepanekut nr <arv> ! Hääletustulemused Muudatusettepaneku poolt hääletas <arv> Riigikogu liiget , vastu <arv> , erapooletuid ei olnud . Muudatusettepanek leidis toetust . Muudatusettepanek nr <arv> , esitaja juhtivkomisjon . Kolleeg Toomas Varek , palun ! Aseesimees Keit Pentus Head kolleegid ! Kas võime asuda hääletamise juurde ? Panen hääletusele muudatusettepaneku nr <arv> , mille on esitanud juhtivkomisjon . Hääletustulemused Muudatusettepaneku poolt hääletas <arv> Riigikogu liiget , vastu <arv> . Muudatusettepanek leidis toetust . Muudatusettepanek nr <arv> , esitanud Eesti Reformierakonna fraktsioon ja Isamaa ja Res Publica Liidu fraktsioon . Kolleeg Mart Laar , palun ! Aseesimees Keit Pentus Muudatusettepaneku poolt hääletas <arv> Riigikogu liiget , vastu <arv> Riigikogu liiget . Muudatusettepanek ei leidnud toetust . Muudatusettepanek nr <arv> , esitanud Erakonna Eestimaa Rohelised fraktsioon . Juhtivkomisjoni ettepanek on jätta see arvestamata ja vastavalt Riigikogu kodu- ja töökorra seadusele ei kuulu see hääletamisele . Muudatusettepanek nr <arv> , esitanud roheliste fraktsioon , ei kuulu samuti hääletamisele . Muudatusettepanek nr <arv> , esitanud Eesti Keskerakonna fraktsioon . Palun , kolleeg Toomas Varek ! Eiki Nestor Kuna siin on kirjas , et muudatusettepanekud <arv> ja <arv> on teineteist välistavad , kas meil ei peaks siis olema konkureeriv hääletus ? Aseesimees Keit Pentus Kolleeg Eiki Nestor , eelnõusse läheb see muudatus , mida saal toetab . Ettepanek , mis saab rohkem poolthääli , on see ettepanek , mis läheb eelnõu teksti . Meil jäi pooleli hääletuse ettevalmistamine . Kas võime asuda hääletuse juurde ? Panen hääletusele <arv>. muudatusettepaneku , mille on esitanud Sotsiaaldemokraatliku Erakonna fraktsioon . Palun võtta seisukoht ja hääletada ! Hääletustulemused Ettepaneku poolt hääletas <arv> Riigikogu liiget , vastu <arv> Riigikogu liiget . See ettepanek ei leidnud toetust . Asume muudatusettepaneku nr <arv> juurde , mille on esitanud juhtivkomisjon . <arv>. muudatusettepanek , esitanud Eestimaa Rahvaliidu fraktsioon . Juhtivkomisjoni seisukoht on arvestada sisuliselt . Muudatusettepanek nr <arv> , esitanud Eesti Keskerakonna fraktsioon ja juhtivkomisjon on arvestanud sisuliselt . <arv>. muudatusettepaneku on esitanud Erakonna Eestimaa Rohelised fraktsioon , juhtivkomisjon on arvestanud sisuliselt . Kolleeg Eiki Nestor , palun ! Eiki Nestor Mul on protseduuriline palve . Üks Riigikogu liige ei leia kohta – öelge talle , kus ta istub ! Aseesimees Keit Pentus Aitäh , Eiki Nestor , selle märkuse eest , kuid see ei kuulu protseduuriliste küsimuste hulka ! Läheme edasi <arv>. muudatusettepaneku juurde . Kas ma võin panna <arv>. muudatusettepaneku hääletamisele ? Panen hääletusele <arv>. muudatusettepaneku , mille on esitanud Reformierakonna fraktsioon ning Isamaa ja Res Publica Liidu fraktsioon . Palun võtta seisukoht ja hääletada ! Kolleegid , hääletamise ajal palun saalis vaikust ! Hääletustulemused Selle ettepaneku poolt hääletas <arv> Riigikogu liiget , vastu <arv> Riigikogu liiget . Ettepanek leidis toetust . <arv>. muudatusettepanek , esitanud Reformierakonna fraktsioon ning Isamaa ja Res Publica Liidu fraktsioon , juhtivkomisjoni seisukoht on jätta arvestamata . Kolleeg Peep Aru , palun ! Peep Aru Aitäh ! Ma palun fraktsiooni nimel seda muudatusettepanekut hääletada . Ene Kaups Lugupeetud istungi juhataja ! Head kolleegid ! Põhiseaduskomisjon arutas eelnõu <arv> ettevalmistamist teiseks lugemiseks esmaspäeva , <arv>. juuni istungil . Parandusettepanekuid headelt kolleegidelt komisjonidest ja fraktsioonidest ei laekunud , küll on aga eelnõu täna teie ees muudetud kujul , komisjonipoolsete muudatustega . Algsel kujul käsitles eelnõu ainult valitsuse liikmete ja kohtunike palkasid , kuid komisjoni aruteludel jõuti seisukohale , et kärbe peaks puudutama kõiki , kes saavad ametis keskmise palgaga seotud tasu . Muudatusettepanekuga on lisatud Vabariigi Presidendi , kaitseväe juhataja , riigikontrolöri , õiguskantsleri , soolise võrdõiguslikkuse ja võrdse kohtlemise voliniku ametipalgad . Muudatustest on informeeritud ka asjaomaseid ametiisikuid . Eesti Kohtunike Ühingu esimees ja Riigikohtu esimees on vastanud , et kohtunikud nõustuvad ettepanekuga ja et neil omalt poolt täiendavaid ettepanekuid ei ole . Ka härra president on andnud teada enda soovist , et tema palka kärbitaks proportsionaalselt teiste omadega . Ettevalmistatud muudatusettepanek puudutab kõiki keskmise palgaga seotud ametiisikuid ja <arv>. juulist peaks laienema neile kõigile <arv>%-line palgakärbe , kusjuures ametipalkade proportsioonid ei muutu . Palgaarvestuse aluseid eelnõu ei muuda . Komisjon otsustas teha ettepaneku teine lugemine lõpetada , <arv>. juuni istungil panna eelnõu lõpphääletusele ja seadusena vastu võtta . Tänan teid ! Evelyn Sepp Aitäh ! Hea ettekandja ! Kas sa oskad seletada , miks komisjon loobus veel ühe paranduse tegemisest , mis oleks korrigeerinud ka neid aluseid , millele toetudes üldse arvutatakse nende kõrgete riigiametnike palka ning mis on tekitanud ülimat pahameelt ja õigustatud pahameelt , nagu ka ajakirjanduse vahendusel võib lugeda ? Ene Kaups Aitäh küsimuse eest ! Komisjonis oli arutelu käigus tõepoolest juttu ka palgaarvestuse alustest . Segadus palgaarvestuses tuleneb sellest , et eri ametkonnad tõlgendavad Riigikogu ja Vabariigi Presidendi poolt ametisse nimetatavate riigiametnike ametipalkade seadust erinevalt . Kuid komisjonis jõuti seisukohale , et palgaarvestuse alused on rahandusvaldkonda kuuluv teema , ja põhiseaduskomisjon rahanduse valdkonda ei sekkunud . Jaan Kundla Aitäh , austatud juhataja ! Lugupeetud ettekandja ! Kas komisjonis on tulnud arutuse alla ka niisugune küsimus , millest me oleme kuluaarides omavahel vestelnud , et seda palgasüsteemi tuleks täiendada sellise klausliga , mille järgi presidendi kui riigipea , riigi esimese mehe palk peaks olema kõrgem kõigi teiste omadest , või vastupidi öeldes , teistel peaks olema veidigi madalam või siis äärmisel juhul presidendi omaga võrdne palk ? Ene Kaups Aitäh küsimuse eest ! Selliselt me komisjonis seda teemat ei käsitlenud . Evelyn Sepp Aitäh ! Hea ettekandja ! Kas ma sain oma esimese küsimuse vastusest õigesti aru , et komisjoni enamik ehk valitsuskoalitsiooni erakondade saadikud on lihtsalt loobunud selle süsteemi korrastamisest ja ei pea Riigikohtu esimehe Märt Raski ettekandes tehtud väga tõsist etteheidet suurt millekski ? Et nad n-ö otsivad põhjendusi ja vabandusi , et jätkata sedasama segast ja põhjendamatut keskmiste arvutamise skeemi ? Aseesimees Keit Pentus Rohkem küsimusi ei ole . Aitäh ettekandjale ! Kas kolleegid soovivad avada ka läbirääkimisi ? Läbirääkimis- ega kõnesoove ei ole . Vaatame läbi muudatusettepanekud . Eelnõu <arv> kohta on laekunud üks muudatusettepanek ja selle on esitanud põhiseaduskomisjon . Keegi selle ettepaneku hääletust ei soovi . Põhiseaduskomisjon on teinud ka ettepaneku teine lugemine lõpetada . Eelnõu <arv> teine lugemine on lõpetatud . Ene Kaups Aitäh küsimuse eest ! Komisjon jõudis seisukohale , et rahandusküsimusega põhiseaduskomisjon põhjalikult tegelda ei saa . Aseesimees Keit Pentus Saame minna edasi . Järgmine punkt meie päevakorras on põhikooli- ja gümnaasiumiseaduse muutmise seaduse kolmas lugemine . Kas kolleegid soovivad avada läbirääkimisi ? Läbirääkimisi avada ei soovita . Alustame seaduseelnõu <arv> lõpphääletuse ettevalmistamist . Head kolleegid , panen lõpphääletusele põhikooli- ja gümnaasiumiseaduse muutmise seaduse eelnõu <arv> . Palun võtta seisukoht ja hääletada ! Hääletustulemused Eelnõu poolt hääletas <arv> Riigikogu liiget , vastuhääletajaid ei olnud , üks Riigikogu liige jäi erapooletuks . Eelnõu <arv> on seadusena vastu võetud . Aseesimees Keit Pentus Läheme edasi , järgmine punkt meie päevakorras on seaduseelnõu <arv> , töölepingu seaduse ja sellega seonduvate seaduste muutmise seaduse eelnõu teine lugemine . Ma palun seaduseelnõu ette kandma õiguskomisjoni esindaja kolleeg Maret Maripuu ! Maret Maripuu Austatud juhataja ! Head kolleegid ! Õiguskomisjon on arutanud töölepingu seaduse ja sellega seonduvate seaduste muutmise seaduse eelnõu neljal korral . Aruteludest võtsid lisaks komisjoni liikmetele ja nende asendusliikmetele osa ka sotsiaalminister Hanno Pevkur , Sotsiaalministeeriumi tööelu arengu osakonna töösuhete poliitika juht Thea Treier ja sama osakonna peaspetsialist Seili Suder , hüvitiste ja toetuste poliitika juht Kati Lõbu , Majandus- ja Kommunikatsiooniministeeriumist Ain Tatter , Eesti Ametiühingute Keskliidust Harri Taliga , TALO-st Ago Tuuling , Eesti Kaubandus-Tööstuskojast osales arutelul Mait Palts , Eesti Tööandjate Keskliidust Tarmo Kriis ja Marek Sepp , Rahvaliidust oli kohal Mai Treial , Reformierakonnast Silver Meikar , Siseministeeriumi esindas Anneli Mõtus , Politseiameti õigusosakonnast oli kohal vanemkomissar Madis Reimand ja Päästeametit esindas peadirektori asetäitja Ain Karafin . Kõigepealt said sõna sotsiaalpartnerid . Tööandjate esindajad avaldasid valitsuse esitatud eelnõule toetust . Tarmo Kriis rõhutas , et on vale väita , justkui oleks tegu kolmepoolse lepingu rikkumisega . Sotsiaalpartnerite poolt heakskiidetud töölepingu seadus võeti vastu <arv>. aasta lõpus . Eelnõuga <arv> esitatud muudatused on tingitud olukorrast majanduses ja nende ettepanekute arvestamata jätmine tooks kaasa tõsiseid kahjusid . Kõige tõsisema löögi all on väikeettevõtted ja seaduse edasilükkamine võib kaasa tuua suure pankrottide laine . Ametiühingu esindajad ei olnud esitatud eelnõuga rahul ja soovisid seaduse jõustumise edasi lükata . Ametiühingud leidsid , et tööandja makstavad koondamishüvitised tuleb säilitada tänases mahus , kui töötuskindlustushüvitised ei muutu . Lubage nüüd minna muudatusettepanekute juurde . Esimesena arutas komisjon valitsuse ettepandud muudatusi , mis formuleerusid komisjoni muudatusteks . Komisjon pidas vajalikuks algatada muudatusettepanekud , mis kokkuvõtvalt hõlmavad töö- ja puhkeaja sisulisi muudatusi , töö- ja puhkeaja erisusi avalikus teenistuses ja eriteenistustes , töötuskindlustusmakse määra tõstmise punkti ja õigusselguse eesmärgil tehtavaid muudatusi . Lubage mul tutvustada olulisemaid muudatusettepanekuid , mis komisjon on teinud . Komisjoni muudatusettepanek nr <arv> reguleerib tööpäevasisest vaheaega . Tööpäevasisese vaheaja eesmärk on anda töötajale tööpäeva sees vaba aega puhkamiseks ja einestamiseks ( lõunapaus ) . Üldreegel on see , et lõunapausi ei arvestata tööaja sisse . Erireegel kehtib töökohtadel , kus tööülesandeid tuleb täita kestvalt , näiteks valvurid , vedurijuhid . Neil juhtudel arvestatakse lõunapaus tööaja hulka . Tööandjal ei ole võimalik ega ka mõistlik otsida töötajale <arv> minutiks asendajat , näiteks valvurile keset ööd või vedurijuhile Tallinna–Narva liinil . Komisjoni <arv>. muudatusettepanek puudutab öötöö piirangut ja selle üle olid meil ka kõige tõsisemad vaidlused . Öötöötaja tööaja piirang ei kehti kõikidele töötajatele . Piirangu kohaldamiseks peab töötaja olema öötöötaja ja öötöötaja on töötaja , kes töötab öösel ( <arv>.<arv>–<arv>.<arv> ) vähemalt <arv> tundi igapäevasest või <arv>/<arv> iga-aastasest tööajast . Öötöötaja tööaja arvestamisel on kaks võimalust . Üldreegel on , et tööaeg ei tohi keskmiselt ületada <arv> tundi <arv>-tunnise ajavahemiku kohta <arv>-päevase arvestusperioodi jooksul . Tööaja arvestamisel võetakse <arv> päevast maha <arv> tundi . Tööaja arvestamise aluseks jääb <arv> päeva . <arv> tunni mahaarvamist tööaja arvestusest nõuab tööaja direktiivi <arv>/<arv> artikkel <arv>c . Töötaja tööaeg ei tohi ületada ühes nädalas kokku <arv> tundi , see lubab vajaduse korral töötada rohkem kui <arv> tundi päevas , kuid mitte üle <arv> tunni . Tavalise töötaja tööaja arvestuse erisus , võrreldes öötöötaja tööaja arvestusega , seisneb arvestusperioodide erinevuses . Tavalisel töötajal võib tööaja arvestuse periood olla kuni <arv> kuud , öötöötajal <arv> päeva . Tavatöötaja pikem arvestusperiood võimaldab tööandjal rakendada töötajat teatud perioodidel intensiivsemalt . Näiteks võib tavatöötaja töötada <arv> tundi nädalas ( öötöötaja maksimaalselt <arv> tundi ) , tema pikad tööpäevad tasandatakse arvestusperioodi lõpuks , mis tähendab , et töötaja töötab mingil ajal palju järjest ja hiljem väga vähe . Öötöötaja tööaja lühem arvestusperiood ei võimalda nii suuri kõikumisi . Ja erireegel : <arv> tundi <arv>-tunnise ajavahemiku jooksul , kui öötöötaja töö hõlmab eriti ohtlikke tegureid , näiteks töö suure füüsilise või vaimse koormusega ( päästjad , lendurid jne ) , ja see on absoluutpiirang . Erandite tegemine öötöötaja tööaja piirangutes on ette nähtud kas töölepingu või kollektiivlepinguga direktiivi artiklis <arv>.<arv> määratletud valdkondades , näiteks turvateenused , katkematu tööprotsess , tervishoiuteenused , sadama- ja lennuväljatöö , gaasi , vee ja elektrienergia tootmine jne. Erandi tegemisel öötöötaja tööaja arvestamisel tuleb lähtuda üldisest tööaja piirangust , mis on keskmiselt <arv> tundi <arv> päeva jooksul <arv> kuu kohta . Erandi tegemine ei tohi viia selleni , et öötöötaja tööaja arvestus on halvem kui tavatöötajal . Tööaja arvestus peab jääma vähemalt tavatöötaja tööaja arvestusega samale tasemele . Komisjoni ettepanek nr <arv> puudutab igapäevast puhkeaega . Paragrahvi <arv> lõikeid <arv> ja <arv> ei ole sisulises osas muudetud . Igapäevane puhkeaeg peab olema tagatud kõikidel töötamise juhtudel – <arv>-tunnine töönädal , ületunnitöö ja öötöötaja töö . Üldreegel : <arv> tunnis peab töötaja saama <arv> järjestikust tundi puhkeaega , mis tähendab , et ühe töövahetuse pikkus saab olla maksimaalselt <arv> tundi . Erandeid on siin lubatud teha vaid kollektiivlepinguga ja selles punktis me saavutasime komisjonis üksmeele . Muudatusettepanekud <arv> , <arv> , <arv> ja <arv> puudutavad töö- ja puhkeaja erisusi avalikus teenistuses . Erisused on teenistuse eripäradest tulenevalt kehtestatud päästeteenistujatele , politseiteenistujatele , piirivalveametnikele , riikliku järelevalve töötajatele , nagu näiteks piiril tegutsevatele Maksu- ja Tolliameti ametnikele ning veterinaar- ja toidukontrolliametnikele . Komisjon esitas ka muudatusettepaneku nr <arv> , mis puudutab töötuskindlustusmakse tõusu . See annab töötukassale võimaluse teha juhul , kui olukord majanduses läheb halvemaks ja töötute hulk suureneb , Vabariigi Valitsusele vastavasisuline ettepanek . Muudatusega jääb töötuskindlustusmakse määr tööandjal vahemikku <arv>,<arv>–<arv>,<arv> % ja töötajal vahemikku <arv>,<arv>–<arv>,<arv> % . Lisaks komisjonile esitas muudatusettepanekuid ka Rahvaliidu fraktsioon – kokku kaheksa . Komisjon ei toetanud neid . Need puudutasid praegu kehtiva töölepingu seaduse põhimõtete taastoomist vastuvõetud seadusesse . Kolleeg Silver Meikar esitas kaks ettepanekut . Esimene muudatusettepanek puudutab koolituskulude kokkulepet . Ettepaneku esitaja pidas vajalikuks sätestada , et tööandjal on õigus suurte koolituskulude puhul rakendada pikemat kui kolmeaastast siduvusaega . Komisjon konsensuslikult seda ei toetanud . Leiti , et Riigikogus vastuvõetud töölepingu seaduse § <arv> sätestab kuni kolmeaastase siduvusperioodi ja see on ka küllaldane . Teine muudatusettepanek käsitleb öötööd ja seda ettepanekut on sisuliselt arvestatud komisjoni algatatud muudatusettepanekus nr <arv> . Eiki Nestor esitas kaks muudatusettepanekut . Ühte neist , mis puudutab tööandja ülesütlemise vaidlustamist vastuolu tõttu hea usu põhimõttega , on sisuliselt arvestatud ja töötaja saab sellele sättele tugineda . Sotsiaaldemokraatide esitatud kolme muudatusettepanekut komisjon ei toetanud . Need puudutasid koondamishüvitisi ja ühe ettepanekuga taheti ka olemasolevaid koondamishüvitisi suurendada . Kultuurikomisjoni esitatud muudatusettepanekut komisjon toetas . See võimaldab pärast uue töölepingu seaduse jõustumist säilitada kehtiv olukord , mis lubab koolieelse lasteasutuse juhil ja koolidirektoril võtta tähtajalise töölepinguga pedagoogina tööle vähemalt keskharidusega isikuid , juhul kui pedagoogi vaba ametikoha täitmiseks korraldatud konkurss ebaõnnestub . Tegemist on tähtajalise töölepingu sõlmimise eriregulatsiooniga , millele töölepingu seaduse sätted ei kohaldu . Komisjonis toimus tõsine arutelu Keskerakonna esitatud muudatusettepanekute üle . Nimelt oli Keskerakond esitanud <arv> muudatusettepanekut ja komisjon pöördus nende muudatusettepanekute puhul Riigikogu kodu- ja töökorra seaduse poole . Riigikogu kodu- ja töökorra seaduse §-de <arv> ja <arv> omavahelisest koostoimest tuleneb , et ettepanekud peavad olema tehtud eelnõu sisu kohta ja muudatusettepanekute läbivaatamisel komisjon kontrollib , kas ettepanekud on tehtud tähtaegselt , tingimusi ja korda järgides , ning otsustab nende arvestamise eelnõu uute tekstide koostamisel . Ettepanekuid arutades selgus , et Keskerakonna tehtud ettepanekud arvestavad suuresti senise , <arv>. juulist <arv> kehtetuks muutuva seaduse sätteid , on sõnaselgelt võetud kehtiva töölepingu seaduse regulatsioonist ja viidud üle uude töölepingu regulatsiooni . Näiteks tuuakse töölepingu seadusesse kehtiva seaduse töötaja ja tööandja mõisted , mis ei sobi kokku uue seaduse mõistetega . Tegemist oleks suurte sisuliste ja kontseptuaalsete vastuoludega , kaks erinevat regulatsiooni ei saa samaaegselt kehtida . Osa muudatusettepanekute sisu kordab üle uue töölepingu seaduse teksti , näiteks muudatusettepanek nr <arv> . Samuti on ettepanekuid , mille sõnastus on identne , kuid esitatud seaduse erinevate lõigete või paragrahvide kohta . Komisjon arutas , kas siduda nad kõik üheks ettepanekuks või grupeerida teemade kaupa , et oleks kergem jälgida . Tuginesime kodu- ja töökorra seaduse § <arv> lõikele <arv> , mis sätestab , et muudatusettepanekud , mille esitaja on sama ning mis on omavahel sisuliselt seotud , kantakse muudatusettepanekute loetellu ühe ettepanekuna . Sellist komisjoni lähenemisviisi ei toetanud Ain Seppik ja Indrek Saare asendusliige Eiki Nestor , kuid komisjon pidas seda oluliseks ja nii sai ka tehtud . Õiguskomisjon ei toetanud Keskerakonna esitatud muudatusettepanekuid ka nendel põhjustel , millele ma varem viitasin . Komisjon , vaadanud läbi kõik muudatusettepanekud , tegi ettepaneku teine lugemine lõpetada . Tänan ! Helle Kalda Aitäh , lugupeetud juhataja ! Ühtlasi õnnitlen teid esimese tööpäeva puhul ! Lugupeetud ettekandja ! Kui need teie ettekantud muudatusettepanekud ja valitsuse algatatud eelnõu saavad lõpuks vastu võetud , millise garantii te siis annate , et see vastuvõetud õigusakt kindlustab töötukassa jätkusuutlikkuse ? Me teame ju , kui palju töötute arv iga päev kasvab . Maret Maripuu Aitäh ! Vabariigi Valitsuse esitatud eelnõu seletuskirjas on arvutused ära toodud ja ma usun , et need on tehtud küllalt konservatiivselt , mis tagab ka selle , et töötukassa on pärast nende muudatusettepanekute tegemist jätkusuutlik . Enn Eesmaa Suur aitäh ! Austatud ettekandja ! Uue töölepingu seadusega on Eesti paigutanud töösuhted võlaõiguse konteksti , mida Euroopas on harva kasutatud . Ega siis muidu PHARE ega ka Rahvusvahelise Tööorganisatsiooni ( ILO ) eksperdid pole meie otsusele juba andnud kriitilist hinnangut . Ning neil on õigus , sest tööleping pole ega saagi olla nagu ükskõik milline teine suvaline leping . Töölepingu puhul ei saa olla tegemist ostu- ja müügilepinguga . Miks see koalitsioonipoliitikute arvates siiski võimalik on ? Maret Maripuu Aitäh ! Kui Riigikogu arutas võlaõigusseaduse põhimõtteid , jõuti siin saalis ka arusaamisele , et töölepingu seadus on üks osa võlaõigusseadusest , ja töölepingu seadusesse on kirja pandud täiendavad reeglid eelkõige just töötajate kaitseks . Inara Luigas Aitäh , austatud juhataja ! Lugupeetud ettekandja ! Te ütlesite oma ettekandes , et kõik need muudatusettepanekud , mis on tehtud , ei kannata enam edasilükkamist ja see seadus peab jõustuma sellisel kujul , nagu ta on , muidu võib Eesti ettevõtjaid tabada pankrotilaine . Kas teie komisjonis oli arutusel teema , et juhul kui neid pankrotte ettevõtete hulgas tekib , millistes regioonides võib siis töötuse määr hüppeliselt tõusta ? Me arutasime selle üle tänases infotunnis ka regionaalministriga . Maret Maripuu Aitäh ! Komisjonis otseselt ei arutatud , millistes regioonides võiks töötus seeläbi kasvada , pigem muudab uus töölepingu seadus töösuhted paindlikumaks ja ka odavamaks , eelkõige kui me räägime halduskoormusest , mis kehtiv töölepingu seadus on tööandjale pannud . Nii et sellel punktil otse ei peatutud , kuid ma arvan , et uus regulatsioon , mis jõustub , tekitab uutes investorites suuremat soovi Eestisse tulla ja investeerida , sest alati , kui uusi töökohti luuakse , vaadatakse ka seda , kui suured on töötajaga töösuhte alustamise ja lõpetamise kulud . Ja need muudatused , mis <arv>. juulist jõustuvas seaduses on , vähendavad neid kulusid . Kalev Kallo Aitäh , lugupeetud eesistuja ! Hea ettekandja ! Te viitasite Helle Kalda küsimusele vastates seletuskirjale , kus on arvutused . Neid seaduseelnõusid , mille juures on olnud valitsuse tehtud arvutused , mis kahe kuu pärast enam ei kehti , oleme siin korduvalt näinud , nii et see ei ole mingi argument . Aga oma ettekandes te rääkisite , et peeti , vähemalt püüti pidada läbirääkimisi ka ametiühingutega , kes ei olnud nende muudatustega nõus . Kas komisjon ei arutanud tõsisemalt seda , et kuna töölepingu põhiseadus , mis pidi <arv>. juulist kehtima hakkama , võeti vastu kolmepoolse kokkuleppe alusel , siis peaks püüdma muudatustega samuti koos edasi töötada ja saavutada kokkulepe ka ametiühingutega , aga mitte niimoodi ühepoolselt lepingut n-ö üles öelda ? Maret Maripuu Komisjon oli viimase hetkeni suunatud kokkuleppe ja kompromissi otsimisele , mida kahjuks ei tulnud . Kuna seadus <arv>. juulil jõustub , siis me pidime tegema valiku ja meie valik lähtus sellest , et töötukassast oleks võimalik väljamaksed teha , et seda raha jätkuks . Toivo Tootsen Aitäh , hea juhataja ! Lugupeetud ettekandja ! Töölepingu seaduse näol on tegemist väga mahuka ja keeruka seadusega ning ega need täna arutuse all olevad muudatused teda lihtsamaks ei tee . Üks kirjastus on juba head raha teeninud , ilmselt avaldanud või avaldamas kolmeosalist sarja " Töölepingu seadus <arv> " , mis maksab <arv> krooni – palun ostke , saate asja endale selgeks . Kui me arutasime komisjonis seda põhilist teksti , mis praegu veel jõus on , siis oli juttu ka sellest , et see tekitab väga palju kohtuvaidlusi ja et kohtunikke on vaja kindlasti hakata ette valmistama . Valitsus lubas , et jaa , kohtunikud valmistatakse ette . Nüüd ma tahangi küsida , kas komisjonis oli juttu , et kas see kohtunike ettevalmistus on juba lõppenud . Maret Maripuu Aitäh ! Komisjonis see teema ei tõusetunud . Need muudatusettepanekud , mis on tehtud , on tulnud just töölepingu seaduse tutvustamisest praktikutele , kes ühest või teisest sättest on erinevalt aru saanud . Suurem hulk eelnõu <arv> muudatustest on täpsustused , et tagada õigusselgus ja ühesugune arusaamine seaduse tekstist . Marika Tuus Aitäh ! Hea ettekandja ! Kui töötukassa on rahalistes raskustes ja hädas , miks me siis ainult töötajate töötuskindlustushüvitist vähendame ja tööandjate koondamishüvitise jätame samaks mis tänagi ? Miks see ei võiks praegu jääda nii , nagu ta hetkel on ? Kus on siis see solidaarsus , need nn solidaarsed kärped , nagu me räägime , et võtame kõikidelt ühepalju , et kannatame kõik koos ? Maret Maripuu Aitäh ! Kui me räägime töötukassa jätkusuutlikkusest , siis ma kordan veel üle , et töötukassa sees on kaks kassat , ühte kassasse teevad sissemakseid tööandjad , teise kassasse teevad sissemakseid töötajad . Praegusel hetkel ongi see probleem , et need algselt kokku lepitud uued maksemäärad , kus töötuskindlustushüvitis tõuseks <arv>%-lt <arv>%-le ja <arv>%-lt <arv>%-le , eeldaksid väljamakseid töötajapoolsest kassaosast ja töötuse praeguse määra juures seal vahendeid ei jätkuks . Tööandjate poolel on eelkõige see , et kui nad on sattunud raskustesse , kui nad peavad koondama ühe inimese , et hoida raha ettevõttes ja tagada töö jätkumine , siis ei ole liigne raha väljaviimine ettevõttest otstarbekas . Seega on nende puhul see tugi oluline . Rein Ratas Austatud juhataja , tänan ! Hea ettekandja ! Kui päästetöötaja peab tulenevalt teenistushuvidest olema päästeteenistusele kättesaadav teenistusülesannete täitmiseks ka väljaspool tööaega , kuid nimetatud kohustus ei sisaldu tema ametijuhendis ja seda ei ole arvestatud tema ametipalga määramisel , tuleb päästetöötajale selle eest maksta lisatasu või hüvitada see talle vaba ajaga . Kes otsustab , kas ta saab lisatasu või saab hoopis hüvitisena vaba aja ? Olen rääkinud . Maret Maripuu Aitäh ! See tuleb eri seadustest ja see sõltub sellest , mismoodi on päästjate puhul kollektiivlepingus kokku lepitud . Arvo Sarapuu Aitäh ! Lugupeetud Riigikogu aseesimees , teile edu ja kannatust tänaseks ja homseks päevaks ! Hea ettekandja ! On näha , et selle seaduse rakendamise ettevalmistuse aeg jääb või on juba jäänud lühikeseks . Ja see on ka teada , et ametiühingud ja juristid koostavad praegugi massiliselt töövaidlusavaldusi , sest seaduste ja töölepingute rikkumine on ju majanduslanguse perioodil võtnud epideemia mõõtmed ja on selge , et neid töövaidlusi tuleb hüppeliselt kohe juurde . Kas teil komisjonis oli ka pooltargumente , et seaduse rakendamine siiski edasi lükata , ja kui oli , miks te neid ei arvestanud ? Maret Maripuu Aitäh ! Komisjonis olid ka need küsimused arutusel , kuid nagu ma ennist mainisin , ei ole see edasilükkamine praeguses majandusolukorras otstarbekas . Me näeme , et uue töölepingu seaduse rakendamine annab kindlasti oma panuse , et me majanduskriisist kiiremini välja saaksime . Tiit Kuusmik Aitäh ! Austatud juhataja ! Hea ettekandja ! Komisjonis oli arutusel igasuguseid küsimusi , sealhulgas vaadati läbi , millised tööturuteenused , muutused ja toetused toob endaga kaasa selle seaduse rakendamine . Kas te võiksite lühidalt kommenteerida , kas see toob kaasa muutusi ka riigieelarves ? Maret Maripuu Riigieelarve puhul kandsid kõik need töölepingu seaduse muudatused seda mõtet , et riigieelarvelised kohustused , mis sotsiaalpartneritega said kokku lepitud , on lükatud edasi <arv>. jaanuarini <arv>. Valeri Korb Aitäh , proua juhataja ! Lugupeetud kolleeg ! Teame , et kokkuleppeid ametiühinguga pole saavutatud . Tahaksin teilt kui endiselt valitsuskabineti liikmelt küsida , kuidas te kommenteerite , miks valitsus ei läinud selle kompromissi tegemisele ja millega see on seotud . Maret Maripuu Aitäh ! Seda küsiti komisjonis ka sotsiaalministri käest . Alates märtsist on sotsiaalminister , ametiühingud ja tööandjad mitmel korral koos istunud ja püüdnud seda ühisosa leida . Kahjuks selleni ei jõutud ja siin ei saa öelda , et kannatajapooleks oleksid ainult ametiühingud , ka tööandjad pole saanud kõike . Näiteks pole jõustunud see lubadus , et koolitusele tehtavad kulutused oleksid erisoodustusmaksust vabad , ja seda tingib just see meie praegune majandusolukord . Toomas Varek Aitäh , proua juhataja ! Hea ettekandja ! Mul oli siiralt hea meel olla õiguskomisjonis asendusliikmena ja ma arvan , et see kogemus jääb mulle siin oldud kümnest aastast eluks ajaks meelde . Nimelt eelkõige just Keskerakonna fraktsiooni muudatusettepanekute , kuidas öelda , menetluse eelfaasi loomiseks teatas lugupeetud komisjoni esimees , et <arv> muudatusettepanekust on järele jäänud <arv> muudatusettepanekut . Kas õiguskomisjonis on see pretsedent või hakkabki nii olema , et kui fraktsioonid esitavad muudatusettepanekud , siis õiguskomisjon paneb nad pakettidesse ? Valitsuse ehk komisjoni ettepanekud said läbi hääletatud , need oleks ju võinud ka ühendada . Kas selline kord hakkabki nüüd õiguskomisjonis lugupeetud komisjoni esimehe käsul jätkuvalt kehtima ? Maret Maripuu Aitäh ! Oma ettekande alguses ma põhjendasin neid motiive , mis olid komisjonil , kui me kasutasime kodukorra seaduse § <arv> lõikes <arv> antud võimalust . Kordan siis veel kord üle , et kodukorra seaduse § <arv> lõike <arv> kohaselt võivad Riigikogu liikmed , komisjonid ja fraktsioonid esitada eelnõu kohta muudatusettepanekuid , kusjuures ettepanekud peavad sisaldama viidet eelnõu muudetavale osale ja soovitava muudatuse täpsele sõnastusele . Kuigi kodukorras ei ole expressis verbis öeldud , et muudatusettepanekuid tohib esitada üksnes eelnõuga reguleeritava õigussuhte kohta , peavad need siiski lähtuma eelnõu eesmärgist ja käima eelnõu kohta . Keskerakond esitas arvatavasti kiirustades muudatusettepanekuid , kus mõnes muudatusettepanekus muudetakse ühe ja sama sõnastusega erinevaid sätteid . Muudatusettepanekuga <arv> tahetakse näiteks vähendada laste õigusi , mis kindlasti ei olnud , ma eeldan , teie soov . Osa ettepanekuid olid ka vasturääkivad ja üksteist välistavad . Seetõttu me leidsime , et menetluse ja selguse huvides on õige kasutada kodukorras antud võimalust ja panna nad teemade kaupa ühte . Seda võimalust on kasutanud teised fraktsioonid , näiteks Rahvaliidu fraktsioon esitas muudatusettepanekud kohe teemade kaupa ja meie hea kolleeg Eiki Nestor , olles õiguskomisjonis asendusliikmena , ütles , et nemad teevad seda alati . Ma arvan , et see lähenemine , arvestades seda , kui vähe oli meil aega eelnõu menetleda , oli parim valik , mis me saime teha . Kodukorra § <arv> ja § <arv> annaksid võimaluse kõik need muudatusettepanekud üheks tervikuks siduda , aga me tahtsime ikkagi , et oleks võimalus arutada sisuliselt , ja kui head kolleegid vaatavad , siis on muudatusettepanekuid tunduvalt rohkem kui üheksa . Helle Kalda Aitäh , lugupeetud juhataja ! Mul on küsimus muudatusettepaneku kohta . Nagu te ütlesite , ühtegi Keskerakonna muudatusettepanekut ei toetatud . Ma tahaksingi selgitust , miks ei toetatud . Minu poole pöörduvad väga paljud lapsed ja ma leian , et neil oleks õigus töötada . Muudatusettepanek on tehtud § <arv> lõike <arv> kohta . Siin on öeldud , et <arv>–<arv>-aastased lapsed võivad töötada asukohajärgses kohas kuni kella <arv>-ni , ja on näidatud ka ära , millistes valdkondades ( kultuuri- ja spordialal jne ) . Miks te selle vastu olete ja miks seda ettepanekut ei toetatud , mis oli põhjendus ? Helle Kalda Ma ei oska teile öelda , sest te panite muudatusettepanekud kõik kokku . Need ei ole ju enam numbrite järgi . Muudatusettepanek on § <arv> lõike <arv> kohta ja me teeme ettepaneku , et lapsed saaksid töötada . Maret Maripuu Juhin tähelepanu , et kõikidel muudatusettepanekutel on numbrid ees , nii et selle puhul saab seda ilusasti vaadata . Eldar Efendijev Aitäh , proua eesistuja ! Austatud ettekandja ! Ajalehtedest tuli teie erakonnakaaslaselt selline informatsioon , et kohtumistel ja läbirääkimistel ei olnud töölepingu muudatuste arutelus nagu tähtsust , sest küsimus oli poliitilises valikus . Tänane koalitsioon oli selle poliitilise valiku teinud ja ei olnud üldse tähtis , mis ettepanekuid või muudatusi nad arutavad . Kas tõesti domineeris komisjoni arutelus see poliitiline valik või oli ikkagi muudatusettepanekute arutelu ? Maret Maripuu Aitäh ! Kui te lubate , siis ma vastan kõigepealt kolleeg Helle Kaldale , ma leidsin muudatusettepaneku üles . Meie jaoks jääb selle ettepaneku mõte arusaamatuks . Punkt <arv> , mis muudab töölepingu seaduse § <arv> lõikeid <arv>–<arv> , ja punkt <arv> , mis tunnistab töölepingu seaduse § <arv> lõike <arv> punkti <arv> kehtetuks , on näide sellest , kuidas tegelikkuses vähendatakse laste õigusi . Töölepingu seadus lubab <arv>–<arv>-aastastel piiratud tingimustel teha kergeid töid , näiteks teatris rollide mängimisel . Muudatusettepanekud võtavad lastelt ära lühendatud tööaja , neli tundi päevas , ja igapäevase kohustusliku puhkeaja , <arv> tundi , mis tähendab , et <arv>–<arv>-aastane laps peab töötama täiskasvanuga samades töö- ja puhkeaja tingimustes . Samas jäetakse alles tööajapiirangud <arv>–<arv>-aastastele lastele . Ma arvan , et siin on muudatusettepanekud tehtud kiirustades . Ma arvan , on väga oluline , et töölepingu seaduses on sätestatud reeglid alaealiste kohta , sest muidu nad töötaksid võlaõigusseaduse alusel , kus ei ole võimalik teha mitte mingisugust kontrolli . Ka praegu kehtiva seaduse puhul oleme seda näinud , võtame ilusa muusikali " Helisev muusika " , kus laval on lapsed , kes ei lähe töölepingu seaduse alla , vaid töötavad võlaõigusliku lepinguga . Nii et minu arvates peaksid need sätted jääma . Heale kolleegile Eldar Efendijevile vastates ütlen , et töölepingu arutelul komisjonis kaaluti kõiki võimalusi , kuulati ära kõik osapooled . Aruteludest võtsid osa ka sotsiaalpartnerid ja vaidluste käigus jõuti sellisele tulemusele , mis on praegu teie ees ja mis näitab , milliseid muudatusettepanekuid toetati . Inara Luigas Aitäh , austatud juhataja ! Lugupeetud ettekandja ! Ütleme , et töölepingu seadus koos muudatustega nüüd ikkagi jõustub . Kas Vabariigi Valitsus on teinud analüüsi ja kas teie komisjonis on arutatud sellist analüüsi , et töölepingu seadus võib vallandada kvalifitseeritud töötajate väljarände Eestist ? Kas teil sellisel teemal on olnud arutelusid ja kas sellist analüüsi on tehtud ? Maret Maripuu Sellist otsest analüüsi komisjonis arutusel ei olnud . Aga kui me vaatame , milline on olukord kogu maailmas , millised on töötuse protsendid ka teistes riikides , siis ma ei usu , et see väljaränne väga suur oleks , aga kindlasti on mõningaid erialasid , kus see võib toimuda . Lootma peab kõige paremat ja uskuma , et me kõikide nende otsustega , mis siin Riigikogu saalis on viimase kuu aja jooksul arutusel olnud , suudame teha seda , et meie majanduskliima paraneb ja et me kriisist võimalikult kiiresti välja tuleme . Aadu Must Lugupeetud Riigikogu aseesimees ! Soovin kõigepealt teile edu ja leplikku ning kannatlikku meelt uues tähtsas ametis ! Hea ettekandja ! Minu küsimus on seaduse tähtaja kohta ja järjekordselt palun juba ette vabandust , kui ma pole osanud olla piisavalt tähelepanelik , et materjalidest ja ettekandest vastust leida . Aga töölepingu seadus ning selle muutmise seadus on nihutanud oluliselt tööandja ja töövõtja õiguste tasakaalu . Selle põhjenduseks tuuakse ikka ja jälle kriisiolusid ja kriisist väljumise vajadust . Milline on teie ja komisjoni prognoos , kas tegemist on tõepoolest n-ö ajutise seadusega , mis pärast kriisi lõppu ümber tehakse – sellisel juhul oleksid karmid meetmed vahest leebemalt mõistetavad – , või juhtub nii , et ei ole midagi püsivamat kui ajutised asjad ? Maret Maripuu Aitäh ! Mina loodan väga , et need seaduse paragrahvid , mis on edasi lükatud aastaks <arv> , ka jõustuvad . Mina loodaksin veel , et me saame kriisist kiiremini välja ja saame nende jõustumise varasemaks tuua . Kalev Kallo Aitäh , lugupeetud eesistuja ! Hea ettekandja ! Ma jätkan oma esimese küsimuse teemal . Te vastasite , et püüti küll läbi rääkida , kuid kompromissi ei saavutatud ja aeg surus peale . Niipalju kui mina tean , tähendas kompromiss n-ö komisjoni või valitsuse poole mõttes seda , et ainult töövõtjate pool pidi järele andma , tööandjate poolt mingit järeleandmist ei olnud . Seetõttu ei saa seda kompromissiks nimetada , seda saab pidada lihtsalt ühepoolseks surveavalduseks . Oli ju jutuks ka selline kompromiss , et lükata seaduse kehtima hakkamine tervikuna edasi , mitte <arv>. juulile , aga aasta või kahe võrra – see oleks mingi kompromiss olnud . Miks teise poole järeleandmist üldse ei arutatud ja kompromissiks peetakse seda , kui ainult üks pool järele annab ? Maret Maripuu Aitäh ! See oli arutuse all , kuid komisjon leidis , et praeguses olukorras on otstarbekas jõustada töölepingu seadus nende muudatustega <arv>. juulil <arv>. Marika Tuus Aitäh ! Hea ettekandja ! Omal ajal , kui selle seaduse jõustumine sai edasi lükatud , te ütlesite , et see seadus tuleb ruttu-ruttu rakendada , sest töötus kasvab ja inimesed vajavad suuremaid hüvitisi – töötajad just . Noh , nüüd on kõik läinud vastu taevast . Kas teil omalt poolt on natuke kahju ka , et see niimoodi läks ? Kas te võitlesite selle eest , et töötute inimeste rasket olukorda siiski pisut leevendada ? Maret Maripuu Aitäh ! Ma usun , et kõik osapooled on kurvad selle üle , mis meie majanduses praegu toimub ja et me ei saa seda seadust jõustada nii , nagu ta <arv>. aasta lõpus siin saalis vastu võeti . Kui me eelnõu või töölepingu seadust ette valmistasime , siis me lähtusime lisaks Rahandusministeeriumi prognoosidele ka IMF-i prognoosidest ja sealhulgas IMF-i kõige mustemast stsenaariumist , mille tulemusena me oleksime <arv>%-se töötukassa maksemäära puhul omadega toime tulnud . Sellist majanduse kukkumist ei osanud keegi ette näha ja tänasel päeval me seisame tegelikkuses valiku ees , et kui me ei muuda töötuskindlustushüvitisi , siis on töötukassa pankroti lävel ja see seab n-ö õiguskindluse tõsiselt küsimuse alla , kui ei ole küllaldaselt raha , et töötukassast ettenähtud summasid välja maksta . Me seisime valiku ees , et kui me neid muudatusi ei tee , kust me siis selle raha leiame . Küsimus on , kust leida see puuduolev raha . See saab sel juhul tulla ainult sotsiaalsektorist . Kui toimusid läbirääkimised tööandjate , ametiühingute ja valitsuse vahel , siis oli ka küsimus , et kust võtta . Pakkuda välja neid variante – see on see kurb tõsiasi , millega me täna silmitsi seisame . Rein Ratas Tänan , väga austatud juhataja ! Hea ettekandja ! Oma ettekandes käsitlesite mõnevõrra Silver Meikari ettepanekut pikendada siduvusaega üle kolme aasta . Palun vabandust , ma ei saanud sellest asjast päris hästi aru . Miks siis komisjon ikkagi ei nõustunud selle minu arust asjaliku ettepanekuga ? Kui tööandja ja töötaja on pikemas siduvusajas kokku leppinud ja adekvaatsed koolituskulud on tehtud , kas me ei takista siis selle piiranguga kunstlikult praegu väga kalli väljaõppega asjatundjate ettevalmistamist ? Olen rääkinud . Maret Maripuu Aitäh ! Komisjon hindas selles küsimuses kõrgelt kokkulepet , mis tööandjate ja ametiühingute vahel saavutati . See siduvusaeg oli meil töölepingu seaduse ettevalmistamise ajal <arv>. aasta alguses arutuse all ja osapooled leidsid , et kolm aastat on küllaldane aeg . Loomulikult on osa koolitusi kallid , aga ei saa juhtuda ka seda , et töötaja seotakse , ütleme , kuni pensionile minekuni ühe tööandjaga . Ma arvan , et kui tööandja jaoks on tegemist väärt töötajaga , temasse on panustatud palju raha , antud talle hea kvalifikatsioon , siis on ka teisi meetmeid , et töötajal ei tekiks soovi kuhugi mujale tööle minna . Nii et komisjon leidis üksmeelselt , et kolm aastat on küllaldane aeg , mis töötaja peaks tööandja juures olema , või kui ta soovib varem lahkuda , siis ta hüvitab koolituse kulu . See oli komisjoni konsensuslik otsus . Vladimir Velman Suur tänu , lugupeetud juhataja ! Hea ettekandja ! Mõni aeg tagasi te rääkisite , et praegu on põhiline probleem , kust võtta raha . Eks see ole selge , et see on riigis väga suur probleem . Kui me räägime sellest seaduseelnõust , mida me praegu arutame , kas teie komisjoni seisukoht on siis see , et raha on töövõtjatelt parem ära võtta kui tööandjatelt ? Maret Maripuu Aitäh ! Kui komisjon arutas töölepingu seaduse ja sellega seonduvate seaduste muutmise seadust , siis me pidasime väga oluliseks , et meil jääksid alles need tööandjad , kes suudavad inimestele tööd pakkuda . Nelli Privalova Aitäh , austatud eesistuja ! Lugupeetud ettekandja ! Kas ametiühingu ettepanekud olid absoluutselt vastuvõetamatud ? Kui läbirääkimised oleksid olnud pikemad , kas siis oleksid kaks poolt leidnud lahenduse ? Maret Maripuu Aitäh ! Ma ei oska hinnata , kas veel mõned kuud oleksid aidanud rohkem ühisosa leida . Küll aga arutasime ka komisjonis tõsiselt erinevaid muudatusettepanekuid ja leidsime ka siin ühisosa . Näiteks selles , mis puudutab igapäevast puhkeaega , kus jäi sisse , et erisusi võib teha vaid kollektiivlepinguga . Nii et me otsisime ühisosa kogu aeg ja on kahju , et ei leidnud seda kogu eelnõule . Tiit Kuusmik Aitäh , austatud juhataja ! Hea ettekandja ! Komisjoni istungil jäi mind natukene kummitama üks küsimus , see puudutab ettepanekut nr <arv> . Seal oli nimelt nii koolieelse lasteasutuse seaduse kui ka põhikooli- ja gümnaasiumiseaduse osas niisugune huvitav küsimus , et kui vaba ametikoha täitmiseks korraldatud konkursil ei leita kvalifikatsiooninõuetele vastavat õpetajat , siis korraldab direktor aasta jooksul avaliku konkursi . Äkki avaksite oma kogemusele tuginedes natukene seda konkursi ja avaliku konkursi vahet . Või ei olegi siin tegelikku vahet ? Maret Maripuu Aitäh ! Ma ei oska kommenteerida seda kultuurikomisjoni väljapakutud põhimõtte osas , ma võin kommenteerida seda , mis puudutab töölepingu seadust . <arv>. juulist kehtima hakkava töölepingu seaduse üldpõhimõte on , et kui sõlmida tähtajaline tööleping , siis see ongi ette nähtud n-ö ajutiseks tööks ja tähtaja lõppemisel leping lõpeb . Juhul kui sõlmitaks veel täiendav leping , siis kolmanda puhul muutub see tähtajaline leping juba tähtajatuks . Kultuurikomisjoni ettepanek oli võimaldada eri seadusega ikkagi erisäte , et kui tööle on võetud inimene , kellel ei ole sellist hariduslikku ettevalmistust , mis peaks kas siis kooliõpetajal või koolieelse lasteasutuse õpetajal olema , ja kui on toimunud näiteks kaks konkurssi ja nõutava kvalifikatsiooniga inimest ei ole leitud , siis saab temaga lepingu sõlmida , aga see on ikkagi tähtaegne . Ja kui välja kuulutatakse uus konkurss ja tuleb kvalifitseeritud töötaja , siis on võimalik see leping lõpetada . Olga Sõtnik Aitäh , proua juhataja ! Hea ettekandja ! Mul on konkreetne küsimus konkreetse paragrahvi kohta . Tegemist on §-ga <arv> <arv> " Enne seaduse jõustumist väljatöötatud kasutamata puhkuse hüvitamine " . Selle paragrahvi kohaselt hüvitab tööandja töölepingu lõppemisel väljatöötatud ja kasutamata põhi- ja lisapuhkuse , kuid kokku mitte rohkem kui nelja aasta kasutamata jäänud puhkuse eest . Millest on tulnud see tähtaeg neli aastat , miks mitte viis , kuus ? On ju neid inimesi , kes on tõesti väga palju töötanud , ja nüüd jäävad nad siis oma hüvitisest ilma . Maret Maripuu Aitäh ! Me leidsime , et kuhugi tuleb tõmmata piir , ja arvasime , et see on kõige otstarbekam . Seesama küsimus oli üleval ka siis , kui oli arutusel Politseiameti ja piirivalve liitmise temaatika , kus ka leiti , et nii on otstarbekam . Eelkõige on tähtis , et kui uus seadus jõustub , siis inimesed hakkaksid oma puhkust välja võtma õigel ajal , et nad tõesti puhkaksid , sest puhkus on ette nähtud selleks , et inimene töölt eemal oleks , puhkaks ega ennast üle ei töötaks , mis on Eesti inimestele kombeks . Lauri Laasi Aitäh , proua juhataja ! Edu ja jõudu ka minu poolt uues ametis ! Austatud ettekandja ! Palun ütelge , kas komisjonis liikus rahvaesindajate mõte ka sellele , et kui töölepingu seaduse puhul on tõesti tegemist nii hea ja õiglase , toonitan , õiglase seadusega , nagu valitsusliikmed , eriti Rein Lang , tavatsevad öelda , miks siis töörahvast esindavad ametiühinguliikmed ei sära õnnest , vaid streigivad ja kogunevad meile siia maja ette meelt avaldama . Heimar Lenk Aitäh ! Ma saan teie jutust aru , et komisjon arutas põhiliselt seda küsimust , kust raha saada . Minu meelest pole see küsimus Reformierakonnale kunagi raske olnud , raha on alati võetud rahva ja töövõtja taskust , nii et seal pole midagi eriti kaua arutada . Aga te ütlesite , et kõik on nüüd mures ja nukrad ja mis me veel kõik oleme selle tõttu , et olukord selline on . Kas komisjonis tuli vahel jutuks ka see asi , kuidas me sellesse olukorda oleme sattunud ? Kas praeguse valitsuskoalitsiooni poliitika analüüsi on ka pisut tehtud , mis on sellise olukorra tööjõuturul esile kutsunud ? Maret Maripuu Aitäh ! Selliseid küsimusi ükski komisjoni liige , ka mitte Keskerakonna alalised komisjoni liikmed ja asendusliikmed , ei tõstatanud . Valeri Korb Aitäh , proua juhataja ! Hea kolleeg ! Usun , et lugesite mõni päev tagasi , kui Ida-Virumaa suuremate ettevõtete juhatajad kasutasid seoses keskkonnatasude muutmisega terminit " sotsiaalpinge " . Üks näide oli eile toimunud väike , aga ma ei usu , et viimane , ametiühingute korraldatud streik . Tahaksin sellega seoses küsida , kas te ei leia , et selle seaduse vastuvõtmisega – ma võtan endale julguse prognoosida – kasvab sotsiaalpinge septembri- ja oktoobrikuuks terves riigis . Ain Seppik Aitäh , lugupeetud juhataja ! Lugupeetud ettekandja ! Minul on küsimus selle seaduse õigusselguse kohta . Nimelt esitas teie enda erakonna liige Silver Meikar muudatusettepaneku , mille kohta valitsuse liige ütles , et Silver Meikar ei saa lihtsalt seadusest aru . Ja kui juba Riigikogu liige ei saa seadusest aru , siis öelge mulle , kuidas võiksid selle seaduse kõrge abstraktsiooniastmega segasest tekstist aru saada tavalised inimesed . Kas te olete selle külje peale mõelnud , kas komisjonis oli sellest juttu ? Maret Maripuu Aitäh ! See teema oli arutusel , aga ma küll täpsustaksin seda . Avaldati arvamust , et võib-olla meie hea kolleeg ei olnud kõiki seaduse paragrahve ega ka seletuskirja lugenud . Euroopa Sotsiaalfondi rahaga tehakse koolitusi . Nii tööandjad kui ka ametiühingud on saanud toetust , et seda seadust , mis <arv>. juulist jõustub , tutvustada . Need muudatusettepanekud , mis on eelnõus <arv> tehtud n-ö õigusselguse mõttes , ongi saanud alguse just sellistelt kokkusaamistelt , kus seadust on üheskoos loetud ja leitud kohti , mida täpsustada , et oleks kergem aru saada . Kadri Simson Aitäh ! Lugupeetud ettekandja ! Te olite minister , kui see seadus vastu võeti . Muudatusi toetades pidi õiguskomisjon kahtlemata tuginema mingitele analüüsidele . Palun , kas te tutvustaksite neid õiguskomisjoni analüüse , mis näitavad , et hüvitisi töö kaotanud inimestele tuleb vähendada . Kui palju nende analüüside alusel alates <arv>. juulist , selle aasta teisel poolel töötuid lisandub ? Maret Maripuu Aitäh ! Kõik need analüüsid , millele komisjon toetus , on esitatud eelnõu seletuskirjas koos tabelitega , kus on näidatud ära , millised on prognoosid . Nendest komisjon lähtus . Aadu Must Lugupeetud juhataja , aitäh ! Hea ettekandja ! Üks parandusettepanekutest , mida komisjon ei aktsepteerinud , käsitles töötaja olukorda halvendavate töölepingu tingimuste kehtetuks tunnistamist , see on esimene parandusettepanek § <arv> <arv> kohta . Tegemist on printsiibiga , mis on eri maade ametiühingute arvates üks fundamentaalsematest töötajate huvisid kaitsvatest printsiipidest ning ametiühingute rolli väärtustavatest seisukohtadest . Ka varasemas töölepingu seaduses oli selline põhimõte sees . Kas tagasilükkamise põhjus oli see , et põhimõte äkki siiski kusagil mujal nähtavamal või varjatumal kujul sisaldub või oli see printsiip komisjoni enamusele põhimõtteliselt vastuvõetamatu ? Maret Maripuu Aitäh ! Selle muudatusettepaneku , millele te praegu viitasite , esitas Keskerakonna fraktsioon Riigikogu poolt vastuvõetud töölepingu seaduse paragrahvi kohta , mille sotsiaalpartnerid olid heaks kiitnud , ja me ei pidanud otstarbekaks seda muutma hakata . Mai Treial Aitäh , proua juhataja ! Lugupeetud ettekandja ! Et ma olin seoses Rahvaliidu fraktsiooni muudatusettepanekutega kutsutud õiguskomisjoni , siis sain mõningase ülevaate ka komisjonis arutatust . Kahjuks jäi minule küll selline mulje , et tegelikult ei soovitudki sotsiaaldialoogi osapoolte vahel kompromissi leida ja seetõttu toimus kõik edasine jõumeetodil . Mind teeb murelikuks , et ühelt poolt tahetakse töötajate hüvitisi vähendada , teisalt ei ole lahendust leidnud see , kuidas töötajad saaksid kätte kõik väljaõppe võimalused ja pääseksid tagasi tööle . Kas te peate seda õigeks , et me ei toimeta väljaõppe osas kuigi aktiivselt ? Mida te teeksite siin teisiti , mida õiguskomisjonil tuleks arvestada ? Maret Maripuu Aitäh ! Kui te vaatate eelnõu <arv> , siis osa selle muudatusettepanekuid muudab just nimelt tööturu koolituspoolt paindlikumaks ja nendes küsimustes diskusiooni ei avatud . Nende muudatuste järgi saab töötu , kes koolitusel osaleb , koolituse lõpuni käia , kui ta ka vahepeal peaks tööd saama jne. Nii et selliseid muudatusi on eelnõus <arv> olemas ja ma usun , et see muudab olukorda paremaks . Kindlasti alustatakse ka uute sotsiaalfondi rahadega täiendavaid koolitusi ja pakutakse välja uusi võimalusi . Aseesimees Keit Pentus Aitäh ! Head ametikaaslased ! Ma palun teid kinni pidada küsimuste esitamiseks ettenähtud ühest minutist ja tänan kõiki neid ametikaaslasi , kes seda teinud on ! Kolleeg Eldar Efendijev , sõna teiseks küsimuseks . Eldar Efendijev Aitäh , proua eesistuja ! Austatud ettekandja ! Ma jätkan küsimust , mille esitas kolleeg Valeri Korb . Kas komisjonis on arutatud selle seaduse mõju tulevikus ? Näiteks Ida-Virumaal on praegu töötuid <arv> % ja kui vaadata aasta lõikes , siis võib see protsent kasvada <arv>-ni , st iga viies on töötu . Kõik need abiprogrammid , koolitused vist ei aita , sest mitte kuskile pole tööle minna . Töökohti pole , nendega ei tegele praegu keegi . Regionaalminister ka ei osanud sellele küsimusele vastata . Küsimus on selline : kas riik on valmis tegelema nende probleemidega ? Maret Maripuu Aitäh ! Riik tegeleb nende probleemidega päevast päeva ja valitsuse ülesanne ongi leida parimaid lahendusi , kuidas majanduskriisist võimalikult kiiresti välja tulla . Meie ühine huvi on mitte panna tööandjatele peale täiendavaid maksukohustusi , vaid olla neile toeks , et nad saaksid võimalikult kiiresti hakata looma uusi töökohti . Heimar Lenk Aitäh ! Lugupeetud esineja ! Erinevalt tänasest meediast arvan mina , et eilne üldstreik ja ka Toompea lossi esine demonstratsioon õnnestusid ametiühingutel päris hästi . Need olid esimesed sammud ja sellist üldist streiki meil polegi olnud . Seepärast ma küsin , kust tuleb teie enesekindlus , et teie arvates suuremat streigilainet Eestis ei tule . Ma tuletan meelde teie erakonnakaaslase Rein Langi tegevust , kui ta oli veel tööl Kuku Raadios . Ta ei väsinud siis ühelgi laupäeval hüüdmast välja loosungit , et ärgem laskem Eestis sündida ametiühingutel . Nüüd on nad sündinud . Ma arvan , et kui Reformierakond jätkab oma vildakate seaduste läbisurumist sama tempoga , on streigilaine meil siiski õige pea tulemas . Ain Seppik Lugupeetud juhataja ! Lugupeetud ettekandja ! Kogu töölepingu seaduse kontseptsioon – ise te nimetasite seda euroopalikuks – oli ju selline , et ühelt poolt suurenesid oluliselt tööandjate õigused ja teiselt poolt suurenesid oluliselt riigi kohustused ehk töötajatele anti nende õiguste kaotamise eest vastu teatud hüvitised . Nüüd te lükkate need hüvitised <arv>. aastasse , aga kõik teise poole ehk tööandjate õigused jätate alles . Miks valitsuskoalitsioon ei lähe mõistlikule kompromissile , mis tagaks tõenäoliselt sotsiaalse rahu ühiskonnas ja lükkaks siis ka teise poole õigused <arv>. aastasse ? See oleks vähemalt õiglane . Ma ei räägi muudest töölepingu seaduse sätetest . Maret Maripuu Kui me töölepingu seadust sotsiaalpartneritega arutasime , siis olid kasutada ka mitmed uuringud , mis räägivad seda , et enne ühes või teises riigis uute firmade , uute töökohtade loomist vaatavad investorid ka seda , kui palju maksab see töökoht , kui palju maksab töökoha loomine ja lõpetamine . Mis tähendab , et praeguses majandusolukorras on uus töölepingu seadus kindlasti oluline selle poolest , et väheneb halduskoormus , mis kehtival seadusel , kui seda hinnati , oli <arv> miljonit krooni . Need muudatused teevad tööandjale töökoha alustamise ja lõpetamise odavamaks . Me peame kindlustama selle , et investoritel oleks huvi Eestisse tulla ja uusi töökohti luua . Toivo Tootsen Aitäh ! Lugupeetud ettekandja ! Oma ligi kümneaastase Riigikogu staaži juures ma ei mäleta sellist juhtumit , et muudatusettepanekuid tehakse seaduse kohta , mis ei ole veel jõustunudki . Ma saan aru nendest , mis on tingitud riigikassa kehvast olukorrast . Aga sa ütlesid ka , et suur osa muudatusettepanekuid on sellised , kus seaduse põhitekstis on avastatud juba vastuolusid , mitmeti mõistetavust jne. Mis te arvate , millal tullakse välja järgmise muutmise eelnõuga ? Maret Maripuu Aitäh ! Mina vaataksin seda natuke teisest küljest . Ma arvan , et siin Riigikogu saalis ei ole olnud mitte ühtegi teist eelnõu või seadust , mida oleks nii paljude osapooltega läbi räägitud ja nii palju ka enne jõustumist tutvustatud . Nii et mina näen seda eelkõige positiivses võtmes , et mitmetel tutvustustel küll personalitöötajatele , küll ametiühingu liikmetele jne on kitsaskohad välja tulnud enne , kui seadus on jõustunud , ja et õigusselguse huvides on sõnastust täpsustatud . Nii et pigem on see positiivne , kui ühte seadust on nii palju loetud . Olga Sõtnik Aitäh , härra juhataja ! Lugupeetud ettekandja ! Palun öelge , millega õiguskomisjonis põhjendati seda , et ükski Keskerakonna fraktsiooni esitatud muudatusettepanek ei leidnud toetust . Kas nad olid tõesti kõik nii halvad ja mõttetud , et üheski neis ei olnud mingit iva ? Eriti arvestades seda , et hiljuti on härra presidentki manitsenud meid või pigem teid mõistusele , et võiks arvestada siiski ka opositsioonierakondade ettepanekuid . Samas on koalitsioon jätkuvalt kasutanud teerullitaktikat ja ei toeta põhimõtteliselt lihtsalt sellepärast , et ettepanekud on tulnud valelt poolelt . Kas te olete komisjonis sellest ka rääkinud ? Maret Maripuu Aitäh ! Keskerakonna fraktsiooni esitatud muudatusettepanekud puudutasid valdavalt Riigikogus detsembris <arv> vastuvõetud töölepingu seadust ja neid sätteid , mis olid sotsiaalpartneritega läbi vaieldud ja kus oli konsensus saavutatud . Arvo Sarapuu Aitäh , lugupeetud Riigikogu aseesimees ! Hea ettekandja ! Ma ei kahtle teie siiruses õigeid asju teha . Aga ma olen väga murelik selle pärast , et kui käia praegu ringi meie ettevõtetes , siis võib näha tohutut vastandamist ja tegelikult läheb see vastandamine järjest suuremaks . Kas teile ei tee see muret ja mida saaks ette võtta ? See tööandjate ja töövõtjate vastandumine läheb järjest võimsamaks ja siin ei ole teha muud kui leida mingi mõistlik kompromiss . Kas te ikkagi ei mõtleks veel kord tõsiselt sellise kompromissi peale , ma mõtlen just valitsuskoalitsioon kompromissi ametiühingute ja töövõtjatega ? Maret Maripuu Aitäh ! Ma arvan , et esimene asi , mida me saaksime teha , oleks see , kui ka siin Riigikogu saalis oleks rohkem konsensust ja ühtehoidmist , selle asemel et niisama tühja juttu ajada . Ma arvan , et see on kindlasti esimene , mida siin võiks ära teha . Ja ma usun , et dialoog sotsiaalpartnerite ja valitsuse vahel kindlasti jätkub , sest kõik osapooled on ju mures , mismoodi elu edasi läheb ja kas need meetmed ja eelarvekärped , mis me oleme teinud , on küllaldased , et me ei seisaks silmitsi sellise olukorraga , nagu on Lätis . Kadri Simson Lugupeetud ettekandja ! Kui õiguskomisjon arutas eile kahel istungil muudatusettepanekuid ja pani Keskerakonna fraktsiooni muudatusettepanekud üsna meelevaldselt sellistesse pakettidesse , kas siis arutati ka seda , et eilsel päeval toimus ametiühingute hoiatusstreik ? Kui mõjuvõimas või mõjuv see hoiatusstreik olema peaks , et komisjon võtaks kuulda ametiühingute häält ? Lauri Laasi Aitäh , härra juhataja ! Austatud ettekandja ! Kuidas selgitas sotsiaalminister härra Pevkur komisjonis seda , millist mõju see seadus avaldab noortele peredele , noorte perede turvatundele ja Eesti rahvastiku juurdekasvule ? Ega te ometi öelda ei taha , et härra sotsiaalminister seda teemat komisjonis ei puudutanud ? Maret Maripuu Aitäh ! See teema oli komisjonis üleval , kuid ükski muudatus , mis on eelnõus <arv> , perede olukorda ei halvenda . Kestma jääb olukord , mis on praegusel hetkel . Kalle Laanet Aitäh , austatud juhataja ! Hea ettekandja ! Kindlasti on teie laual ka meie komisjoni istungite protokollid . Kui te vaatate esimesest protokollist meie komisjoni esimehe sissejuhatust eelnõu järjekordsele arutelule , siis oli ta suhteliselt kriitiline ja küsis , kuidas on võimalik , et seadus pole veel kehtima hakanudki , kui juba poole aasta jooksul on olukord nii totaalselt muutunud , et me peame seda uuesti muutma hakkama . Ta küsis väga selgelt , kes selles süüdi võiks olla , ja vaatas just nimelt laua teise otsa , kus olid ka valitsuse esindajad . Kas te räägiksite paari sõnaga tema sõnavõtust ja sellest , kas ta sai vastuse süüdlase osas ? Maret Maripuu Aitäh ! Te kirjeldasite komisjoni esimehe sõnavõttu väga täpselt , nii et ma ei hakkaks seda üle kordama . Kui rääkida süüdlasest , siis süüdlaseks saab nimetada olukorda maailmas . Kui töölepingu seadus <arv>. aasta lõpus vastu võeti , siis ei osanud ka IMF ette näha seda olukorda , milles me täna oleme , ja ka IMF-i kõige negatiivsema stsenaariumi järgi tehtud arvutuste kohaselt jätkuks meil tänasel päeval töötukassa vahendeid . Tegelikkus on aga teine . Aivar Riisalu Aitäh , hea juhataja ! Hea ettekandja ! Selle konkreetse seaduse puhul on ka minus toimunud väga arvestatav sisenemine lõhenemine . Ma tervitasin seda seadust alguses vaiksete sosinhüüetega , kuid tänaseks ei ole tast väga palju järele jäänud ja poliitikuna pean ma natuke teistmoodi mõtlema . Näiteks üks hea asi , mis selles seaduses oli , oli see , et kuni kolmeaastase lapsega inimest võis suhteliselt lihtsalt vallandada , sest tegelikult nad segavad tööd , lapsed on kogu aeg haiged , nad ei käi kohal , nende asendamine oleks hästi mõnus . Tänaseks on see võimalus seadusest välja võetud . Ma küsin : miks ? Enam ei saa alla kolmeaastase lapsega inimest kergesti koondada . Ma ootasin seda väga . Maret Maripuu Härra Riisalu , ma olen teis pettunud ! Ma ei oleks elu sees uskunud , et teie tahaksite alla kolmeaastase lapse vanemat kergekäeliselt vallandada ! Kui te võtate ette töölepingu seaduse , mis <arv>. aasta lõpus vastu võeti , siis seal ei olnud kirjas , et alla kolmeaastast last kasvatavat inimest saab kergesti vallandada . Töölepingu seaduses on väga täpselt paika pandud osapoolte õigused ja kohustused . Kalle Laanet Aitäh , austatud juhataja ! Hea ettekandja ! Eelmine küsija ei sosistanud vaikselt , vaid ta rääkis üsna kõvasti – isegi mina kuulsin , et ta toetab seda eelnõu isiklikult , aga mitte poliitiliselt . Aga see selleks . Minu küsimus on : kas te olete jätkuvalt veendunud , et <arv>. juulil kehtima hakkav töölepingu seadus on meie majanduse tõusu mootor ? Maret Maripuu Töölepingu seadus üksinda kindlasti ei ole tõusumootor . Kindlasti on siia juurde vaja veel teisi meetmeid . Aivar Riisalu Aitäh , hea juhataja ja ettekandja ! Ma jätkaksin peaaegu sealt , kus mul küsimus pooleli jäi . Tuldi välja väga jõulise seadusega . Tänaseks on eri huvigruppide survel kolgitud seda seadust niimoodi , et ma olen võrrelnud seda paiste taotud inimesega , kelle selgest kujust enam aru ei saa . Miks te tegite selles seaduses nii palju järeleandmisi ? Maret Maripuu Hea Aivar ! Ma arvan , et me peaksime seda teemat pärastpoole edasi arutama , et ma saaksin täpselt aru sinu mõttekäikudest . Evelyn Sepp Aitäh ! Hea ettekandja ! Uue töölepingu seaduse vastuvõtmisega muutus üks põhiline asi . Töösuhted muutusid võlaõigusseaduse osaks , mis tähendab seda , et seadus ei kaitse enam nõrgemat poolt , vaid eeldatakse , et töösuhtes on kaks võrdset poolt . Praktikast me teame üsna hästi , mis see tähendab – kui töösuhtes on kaks võrdset poolt , siis üks nendest on palju võrdsem kui teine . See on praktilise elu järeldus . Kui nüüd vaadata neidsamu lapsevanemaid , väikeste lastega lapsevanemaid , mis te siis arvate , kuidas nemad n-ö võrdsetena võrdsete seas hakkavad selle uue töölepingu seaduse alusel kaitsma oma positsiooni ja töötingimusi ning milline on nende tegelik positsioon läbirääkimistel töötingimuste üle ? Kas te olete seda analüüsinud ? Maret Maripuu Aitäh ! Need teemad olid tõsiselt vaidluse all nii komisjonis kui ka siin saalis , kui töölepingu seadust <arv>. aasta lõpus terviktekstina arutati . Töölepingu seaduses on just paika pandud need sätted , mis kaitsevad nõrgemat osapoolt ehk siis nimelt töötajat . Töölepingu seaduse § <arv> kaitseb väikelapse vanemat lähetusse saatmise korral , samuti on paika pandud koondamise korral tööle jäämise eelisõigus , see , et lapsehoolduspuhkuse kasutamise ajal on koondamise keeld , ja juhul kui tööleping peaks lõpetatama , kui on konkreetsed rikkumised , siis on tööandjal pööratud tõendamiskohustus . See tähendab , kaitse on läinud paremaks . Kehtiva seaduse kohaselt peab väikelapse vanem ise tõestama , et teda on ebaseaduslikult tahetud töölt ära saata , uue seaduse järgi peab tööandja näitama , et on toimunud rikkumisi . Nii et mina väidan , et nende sätetega on väikelaste vanemate olukord läinud paremaks . Eiki Nestor Aitäh ! Mul on väga hea meel , et komisjon leidis nii heal tasemel kaasettekandja , keda võib antud juhul kasutada ka eksperdina . Sa alustasid oma ettekannet sellest , et komisjonis väitis Tarmo Kriis tööandjate poole pealt , et tema meelest ei ole möödunud aastal sõlmitud lepet rikutud . Kui me vaatame eelnõu , siis tõesti , tööandja poolelt ei ole rikutud . Harri Taliga väitis , et töötajate meelest on eelmisel aastal sõlmitud kokkulepet rikutud . Ja kui me vaatame töötajate poole pealt , siis tõesti oleks nagu rikutud . Kas me võime konstateerida , et nii Kriisil kui Taligal on õigus , et tööandjatele antud lubadusi ei ole rikutud ja töötajatele antud lubadusi on ? Maret Maripuu Aitäh , hea küsija ! Küllap sa tead isegi , et ka tööandjatele antud lubadusi on rikutud , kui me räägime koolituse erisoodustusmaksu temaatikast . Niisiis võib öelda , et kaotusi on kõikidel osapooltel , ja ma usun , et me oleme ühiselt kurvad , et meie majandus on jõudnud sellesse seisu , kus ta on , ja et me peame neid muudatusi tegema . Evelyn Sepp Aitäh ! Kuna tegemist on n-ö uues plaanis võlaõigussuhtega , mille puhul sai juba öeldud , et nõrgemat poolt , kes oleks riigi erilise kaitse all , ei ole , et tegemist on tavalise , mõlema poole riskide ja õiguste-kohustuste hindamisega , siis mis te arvate , mis juhtub , kui võlaõiguse üldise loogika kohaselt see praktikas nõrgem pool läheb lihtsalt kohtusse ja vaidlustab need sätted , sest nii seadus ise kui ka selle seaduse alusel sõlmitav tööleping on ilmselgelt poolte suhtes tasakaalust väljas ? Tavalises võlaõigussuhtes ei ole sellised selgelt ühe poole kasuks sõlmitavad lepingud üldiselt kehtivad . Maret Maripuu Komisjonis seda temaatikat ei arutatud ja ma ei tahaks võtta endale voli hakata siin oma arvamust välja tooma . Evelyn Sepp Aitäh ! Ma pean vajalikuks protokolli ja ka ettekandja huvides märkida , et alates teisest lugemisest on komisjoni esindaja selle eelnõu algataja asemel , mis tähendab , et tema roll ei ole mitte ainult tsiteerida seda , mida komisjonis räägitakse või ei räägita , vaid olla esindaja selle eelnõu kaitsmisel . Niisiis , selle väite taha oleks edaspidi lihtsalt ebakorrektne pugeda . Mai Treial Aitäh , härra juhataja ! Lugupeetud ettekandja ! Ühes Rahvaliidu fraktsiooni kaheksast muudatusettepanekust , mida küll kahjuks ei arvestatud , sooviti täpsustada töölepingu ülesütlemise vormi , st et ülesütlemine oleks vormistatud kirjalikult , mis annab võimaluse välistada olukorra , kus tööleping võidaks üles öelda ka SMS-i teel . Mida teie , hea ettekandja , toote põhjenduseks , miks selline muudatusettepanek komisjonis toetust ei leidnud ? Maret Maripuu Aitäh ! Detsembris vastu võetud töölepingu seadus näeb ette , et ülesütlemise korral tuleb kasutada taasesitamise vormi , ja kui tööandja töölepingu üles ütleb , peab ta olema võimeline seda vormi ka taastama . Kui tekiks vaidlus , siis on tööandja mure näidata , kuidas ta on teinud ettepaneku töösuhe lõpetada , ja temal lasub ka tõendamiskohustus . Nii et ma ei eelda , et tööandja läheks väga libedale jääle ja saadaks SMS-i , ma arvan , et see ei ole otstarbekas . Mailis Reps Aitäh , lugupeetud juhataja ! Hea ettekandja ! Jälgides diskussiooni töölepingu ümber , on mul tekkinud üks küsimus . Kuna sa eelmises elus oled ka selle eelnõuga kokku puutunud , siis ma tahaksin saada vastust , ütleme siis , valija küsimusele . Varsti jõustuvas töölepingu seaduses on säte , mis nõuab , juhul kui koolitus on ebaproportsionaalselt suur või tööandja hinnangul liiga suur , et töövõtja maksaks koolituse ise kinni . Samal ajal teine töölepingu seaduse säte ütleb , et kui tööandja nõuab , siis peab töövõtja minema ennast täiendama . Kas te arutasite seda komisjonis muudatusettepanekute raames või sa mäletad algataja poole pealt , kas sellist ebakõla arutati või ei tekitanud see küsimusi ? Maret Maripuu Selline ebakõla ei ole minuni jõudnud . Näiteks müüja ei saa nõuda , et tööandja maksaks kinni tema klaveriõpingud , aga kui oleks kasulik , et ta valdaks keeli , siis selles osas on küll tööandjal kohustus oma töötajat koolitada , ütleme , kui tegemist on näiteks müüjaga , kes kas või siin Toompea lossi ees , kus käib palju turiste , suvel vett müüb . Niimoodi , nagu sina , hea küsija , selle teema püstitasid , pole see meil komisjonis arutusel olnud ja ka minuni ei ole ühtegi murelikku valijaküsimust jõudnud . Eiki Nestor Aitäh ! Arutatav eelnõu on selline eelnõu , millega peaks püüdlema ühiskonna tasakaalu poole , aga tegelikult selle eelnõuga täidetakse tööandjatele antud lubadusi ja töötajatele antud lubadusi ei täideta . Rahalises mõttes saab teha ka selliseid lahendusi , mis kas täidaksid mõlemale poolele antud lubadusi ühtemoodi või siis rikutaks lubadusi ühtemoodi , võrdselt mõlema suhtes . Mida sina kui ekspert , eelmisel aastal lausa läbirääkija sellel teemal , arvad , miks me ei võiks ka praegu lähtuda sellest – õiguskomisjonis oli sellest esimesel lugemisel juttu – , et tuleb leida lahendus , mis sobiks kõigile osapooltele , ehk et kokkulepet , mida ei suudeta täita , muudetaks sellisel moel , et kõik oleksid nõus ? Miks me seda teed ei ole läinud ? Maret Maripuu Aitäh ! Nendel neljal koosolemisel , kahel korralisel komisjoni istungil ja kahel erakorralisel , me püüdsime ühisosa leida , aga kahjuks me seda ei leidnud . Mailis Reps Aitäh , lugupeetud juhataja ! Hea ettekandja ! Tulen ühe teema juurde , millest te Aivar Riisaluga vestlesite . Kui ma lugesin töölepingu seadust , mis varsti jõustub , siis minu jaoks oli üks rabavamaid asju see , et sel hetkel , kui sa annad lilled ja saadad inimese rasedus- ja sünnituspuhkusele , annad talle ka koondamisteate kätte . Et siin enam takistust ei ole . Muudatusettepanekuga on nüüd sisse toodud , et lapsehoolduspuhkusel olevat vanemat tõepoolest koondada ei saa . Aga kui nüüd alguse juurde tagasi tulla , siis töölepingu seadusse kirjutati esialgu sisse selline säte , et alla kolmeaastase lapse vanema saab ka koondada . Kas nüüd siis meenus kellelegi , et see on päris otseselt direktiividega vastuolus või tuli see surve praktilisest elust või kust selline muudatusettepanek tuli ? Maret Maripuu Tegemist on töösuhte erisustega rasedate puhul . Kordan üle , et detsembrikuus vastuvõetud töölepingu seaduse paragrahvid näevad ette , et rasedal on õigus nõuda oma terviseseisundile vastavat tööd , lähetusse tohib rasedat saata vaid tema nõusolekul . Ja töölepingu seaduse § <arv> lõike <arv> punkt <arv> ütleb , et raseduse tõttu on töölepingu ülesütlemise keeld . Nii et see oli ka juba tol ajal sees . Samuti on keeld koondada , välja arvatud siis , kui tööandja tegevuse lõpetab , mis tegelikkuses on ju rasedale kasulik , kui tööandja oma tegevuse lõpetab , siis ta saab ikkagi mingisuguse raha kätte . Siin on tegemist täpsustusega . Hannes Rumm Lugupeetud ettekandja ! Kaks kuud tagasi oli teie erakond ja teie erakonna esimees Andrus Ansip väga kindel selles , et töötuskindlustusmakset ei tohi mitte mingil juhul suurendada . Nüüd me oleme olukorras , kus seda maksemäära tõstetakse väga oluliselt . Palun öelge või meenutage valijatele siit kõnepuldist veel kord , miks on toimunud nii ootamatu meelemuutus . Maret Maripuu Aitäh ! Eelnõu <arv> annab võimaluse maksemäära täiendavalt tõsta , kui töötukassa peab seda vajalikuks . Töötukassa makse määrade üle oli meil komisjonis vaidlus , ma arvan , et nende maksemäärade puhul on kõik osapooled eri aegadel kas siis hinnanud mingeid asju valesti või olnud erinevatel seisukohtadel . Eelmise aasta detsembris ametiühingud ei pooldanud maksemäära tõstmist . Nii et siin teemasid on . Hannes Rumm Lugupeetud ettekandja ! Kas te nõustute minuga , et selles , et praegu , majanduslanguse ajal tuleb drastiliselt tõsta töötuskindlustusmakse määra , on süüdi <arv>. aastal tehtud otsus ? Tookord vähendas Reformierakonna valitsus järsult tööstuskindlustusmakse määrasid , mis kehtisid alates <arv>. aastast , ja seetõttu kogunes ka töötuskindlustusreservidesse lubamatult vähe raha . Ehk nagu Andrus Ansip <arv>. aastal ütles , töötuskindlustusreservi ähvardab koguneda mõttetult palju raha . Nüüd oleme olukorras , kus me näeme , et raha on seal lubamatult vähe . Maret Maripuu Aitäh ! Töötukassa on see organ , kes teeb Vabariigi Valitsusele ettepaneku , milline maksemäär kehtestada . Arvo Sarapuu Lugupeetud Riigikogu aseesimees ! Head kolleegid ! Töölepingu seadus on kütnud kirgi Eesti avalikkuses viimasel kuul väga kõvasti . Vaieldud on hästi kirglikult ja need debatid , mis reaalselt iga päev toimuvad , on ju ühtepidi vajalikud – vaidluses selgub tõde . Samas on kõik osapooled alustanud oma rindel oma võitlust . Näiteks ametiühingud alustasid streigiga uue töölepingu seaduse vastu , mis lisaks teistele muudatusele vähendab koondamistasusid . Selle kompenseerimiseks plaanitud töötushüvitise kasv aga jääb olemata , sest töötukassas pole selleks raha . Tööandjad justkui saavad paindlikuma töölepingu seaduse , riik saab hoida töötukassat pankrotti minemast . Näib , et ainus , kes kolmepoolse kokkuleppe muutmisest midagi ei saa ja kaotab , on töötaja . Kas see aga on nii ja kuidas kasutavad osapooled ära tekkinud segadust , mis võib lõppeda ju sellega , et lõppude lõpuks kaotavad kõik ? Muidugi ei saa vaadata mööda tõsiasjast , et kokkuleppe sõlmimise ajaga võrreldes on majanduse olukord tunduvalt muutunud . Vanad lepped ei kehti enam , ja mitte seetõttu , et ühele osapoolele püütakse n-ö ära teha . Leppest kinnipidamiseks vajalikku raha ei ole töötukassal lihtsalt praegu mitte kuskilt võtta . Selle tunnistamist , et varasemad lepped ei kehti , olekski praeguses olukorras vaja . Ühelt poolt ei ole ametiühingutel mõtet nõuda raha , mida ei ole , ja teiselt poolt ei ole valitsuskoalitsioonil vaja sundida töötajaid leppima olukorraga , kus neilt riisutakse igasugune majanduslik kindlustunne tuleviku suhtes . Seetõttu tundub mõistlik Eesti Ametiühingute Keskliidu nõudmine , et koondamistasude vähendamine peab käima koos töötuskindlustushüvitise suurenemisega . Lahendusena võib näha korra juba väljapakutud võimalust : tõsta töötuskindlustusmakset , kärpida osa uues seaduses ettenähtud töötushüvitisest ja osa praegusest koondamishüvitisest . On aga tõsine oht , et koondamistasude ja töötushüvitise üle vaieldes unustavad osapooled , et peamine on hoopis see , et ettevõtetes säiliksid töökohad ja koondamise vajadust ei tekiks . Ja selles osas peaksid nii töötajate , tööandjate kui ka riigi huvid ometi kattuma ! Kuid tuletagem meelde , et töökohad säilivad ainult siis , kui ettevõttes on mõistlik , tasakaalustatud töökeskkond . Ettevõttele tagavad arengu ainult sellised inimesed , kes töötavad iga päev rahulikult , nendega kokkulepitud viisil ja kes pühendavad ennast tööle selliselt , et ettevõte , kus ta töötab , suudab konkurentsis vastu pidada . Mida praegu tegelikult tehakse ? Valitsuskoalitsioon vastandab ennast ja vastandab üsna kavalalt nii ametiühinguid , tööandjaid kui ka töövõtjaid . Nii nagu poliitikas ikka , nii poliitikas ongi . Mida kõvemini vastandud , seda kõvem mees oled . Kas aga sellest on tolku ka nendele inimestele , kes ettevõtetes töötavad , kahtlen ma küll . Tööandjatel on ju vaja , et inimesed pühendaksid ennast tööle , millega konkurentsis vastu pidada . Töövõtjatele tehakse aga sageli selgeks – ja viimasel ajal tuleb neid nõuandjaid igalt poolt , eeskätt ametiühingu poolt – , et tuleks toimida täpselt nii , nagu poliitiline seis nõuab . Ma tuletaksin meelde , et oli aeg , kus oli mõistlik ja oli võimalik teha mõistlikke kokkuleppeid , seda just nimelt ametiühingute poolt , kuid millegipärast seda ei tehtud ja aeg , kus kompromissid olid võimalikud , lasti mööda . Kui nüüd aga koostöö valitsuskoalitsiooniga ei sobi , siis kutsutakse inimesi streikima ja pannakse ettevõtted väga keerulisse olukorda . Inimesed on tegelikult väga suures segaduses . Ratsionaalset arutelu asjade üle , mida oleks vaja arutada , ei toimu ja lõppkokkuvõttes kannatab kõige rohkem ettevõte ise ja nii anakronistlik kui see ka ei ole , kannatab just ettevõtlus , mida valitsuskoalitsioon oma arvates kõige rohkem toetab . Omaette probleemiks kujuneb muidugi riigi usalduse kasvav defitsiit sellises olukorras . Ühe selge näitena võib siin tuua ka selle , et streigitakse . Valitsusliidu sisemised nägelused ja peataolek on jätnud mulje , et tuhandete inimeste tulevikku puudutavad otsused tehakse paanikas ülepeakaela või populistlikel kaalutlustel või lausa mõlemat korraga . Kui kokkulepped olukorra muutudes enam ei kehti , siis selle asemel et muudatusi jõuga läbi suruda , tuleks ju sõlmida uued kokkulepped . Sellest peavad aru saama nii riik , tööandjad , töövõtjad kui ka ametiühingud . Märksa tõsisemaks takistuseks kujuneb aga asjaolu , et uue seaduse rakendamise ettevalmistuseks jääb väga vähe aega . Kuigi see on juba kombeks saanud . Ma helistasin siin natuke aega tagasi päris mitmele ettevõtjale , et küsida , kuidas nad käituvad , <arv>. juulist tuleb ju käibemaksu tõus <arv>%-ni . Nad haarasid peast kinni , et ei kujuta ette , kuidas kogu see lugu , eriti kaubanduses-toitlustuses , <arv>. juuliks läbi viia . Ehk meil ongi juba kombeks , et muudatused võetakse vastu kuskil kabinettide vaikuses , saamata aru , kuidas need hakkavad tegelikkuses toimima . Ja kui ühelt poolt tahetakse öelda , et , jah , see on nüüd investorite huvides , siis teisest küljest jäetakse juba tegutsevad ettevõtted saatuse hoolde . Võib öelda , et praegu on massiliselt töövaidlusavaldusi . Tohutult arutatakse mitmesuguseid rikkumisi . Võiks öelda , et see on juba epideemia , mis meie majanduslanguse oludes on vallandunud . Olen veendunud , et uue seaduse jõustumise järel töövaidluste arv kasvab hüppeliselt . See tähendab ju vältimatult kümnete kohtunike , sadade töövaidluskomisjonide liikmete koolitamist , nende koolituskuludele katte leidmist . Peab ikka rikas riik olema , kes selle asemel et mõistlikke kompromisse otsida , leiab üsna kergel moel raha niisuguste asjade tegemiseks . Mis kulutusi peab kandma siis tööandja , seda ei kujuta täna veel ettegi . Valitsuskoalitsioon tahab võidelda tööandja eest , aga ma vaatasin korra neid tööandja kohustusi . Sealt lõid läbi niisugused sõnad : kindlustama , andma , tagama , tutvustama , teavitama , austama . Kõik tuleb välja justkui militaarsest leksikonist ja nende täitmisest möödahiilimine tundub täiesti võimatu . Ma kahtlen küll , kas väga paljud tööandjad hakkavad praegu seda kõike takka kiitma . Ma tahan öelda , et töölepingu seadusele tuleks anda õiglane hinnang , vajaduse korral teha korrektiive . Õiglase hinnangu saavad anda need , kes tunnevad ja arvestavad kõikide osapoolte võimalusi ja ootusi . Vastandades , klassiviha õhutades ja tekitades olukorra , kus paratamatult tekib see , et ühed inimesed vastanduvad teistele , me küll oma majandust edasi ei vii . Marika Tuus Austatud istungi juhataja ! Head rahvasaadikud ! Töölepingu seaduse tegijad ei väsinud rääkimast tasakaalu loomisest paindliku ja turvalise töösuhte vahel , sellele euroopalikule tavale olevat see seadus üles ehitatud . Välja tuli aga hoopis seadus , mis muudab ebavajalikest töötajatest lahtisaamise neli korda odavamaks ja kümneid kordi kiiremaks , nagu kiideldi ühes Äripäevas . Koondamine muudeti oluliselt mugavamaks , sest uus seadus ei kohusta enam tööle ennistama ka ebaseaduslikult vallandatud alluvaid . Ent väike meetilk seal inimeste jaoks siiski oli . Kui näiteks töötajast saab lahti nüüd juba <arv> päevaga , siis koondatu lohutuseks oli väheke suurem ja pikema perioodiga töötuskindlustushüvitis ning väike hüvitis ka omal soovil lahkujatele . Eks me kõik tea , kes need omal soovil lahkujad on – sind pannakse lihtsalt fakti ette ja polegi muud teha . Ja nii kirjutas tollane sotsiaalminister Maret Maripuu ühes üle Eesti otsepostiga külvatud kliendilehes " Töölepingu A ja O " , et koondamishüvitiste vähendamine , mida uus seadus kaasa toob , kompenseeritakse teiselt poolt töötuskindlustushüvitise kasvamisega , et just selle muudatusega olevat töötajale töö otsimise ajal tagatud korralik sissetulek majanduslikult niigi keerulises olukorras . Seaduses rohkema väljarääkimiseks polnud ametiühingud tol korral võimelised ja nendest võib ka aru saada , sest põhimõtteliselt pole ju ühelt poolt tööandjad , teiselt poolt töötajate esindajad läbirääkimisjõult võrdsed . Pealegi on tööandjate selja taga erakond , kes on valmis kohe ka tööandjate unelmateseadust mis tahes hinna ees kaitsma . Ent tänase nülgimisega te võtate töötuskindlustuse seadusega ära ka need väikesed hüved , mida see uus seadus lubas , ja tööandjale jääb kõik soovitu kehtima . Töötaja kaotab kõik ja tööandja mitte midagi . Uue seaduse järgi maksab tööandja nüüd vaid ühe kuu koondamishüvitise , kõik ülejäänu jäi töötukassa peale . Pole mõtet öelda , et aasta tagasi olid head ajad ja oldi kindel , et töötukassa tuleb selle rahaga välja . Juba <arv>. aprillil <arv> teatas töötukassa esimees Meelis Paavel , et Rahvusvahelise Valuutafondi <arv>. aasta riskistsenaariumi kohaselt ja ka meie töötukassa riskiplaani järgi võib töötuse äkk-kasvu ja keskmise palgatõusu pidurdumise korral olla vajadus juba lähiajal tõsta töötuskindlustusmakse määra <arv>,<arv>%-ni , seega kaks korda , aga võib-olla isegi kolm korda . Sellised olid aastatagused BNS-i teated . Neid hoiatusi muidugi ei kuulatud või ei tahetud kuulda . Põhiline oli ikka , et saaks töölepingu seaduse ruttu-ruttu vastu võtta ja koondamist lihtsustada , mis sest , et juba praegu üle <arv> <arv> registreeritud töötu olemasolu tõestab , et koondamine on meil ilma seaduseta tänagi imelihtne . Töötukassa olukord ei huvitanud valitsust . Asjaga mindi isegi nii kaugele ja sellega läks nii kiireks , et seaduse jõustamine toodi poole aasta võrra ettepoole , mis tehti jällegi ühepoolselt , arvestamata ametiühingute vastuseisu . Põhjendus rahvale oli väga veenev : töötuse kiire kasvu tõttu tuleb töötutele kiiremini tagada hüvitise suurenemine ja selle saamise perioodi pikenemine ning tagada hüvitised ka omal soovil lahkujatele . Tuletame meelde , et töötu toetus ehk töötu abiraha pidi algselt kasvama <arv> kroonilt kuni pooleni alampalgast , mis loomulikult lükati kohe edasi . Tegelikult oli seaduse varasem jõustamine kasulik vaid tööandjatele , kes hoiavad nii koondamiskulude arvel kokku sadu miljoneid kroone . Ent ka paljud tööandjad nägid , et uus seadus hakkab külvama osapoolte vahel tüli . Nii kirjutas Äripäevas ühe ettevõtte tegevjuht , et uus seadus toob kaasa tööandjale ja töötajale nende praeguse mõistliku hea suhtlemise lõpu ja suuri töötülisid , et kvaliteetset toodangut on võimelised andma ikkagi vaid motiveeritud ja end turvaliselt tundvad töötajad . Mida siis uus seadus <arv>. juulist , mil ta kehtima hakkab , kaasa toob ? Jutumärkides , mida siis töötajad saavad ? Koondamisest etteteatamise aeg lüheneb , koondamishüvitise suurus väheneb , töötuskindlustushüvitis jääb tõstmata , töölt võib edaspidi lahti lasta ka näiteks interneti teel e-kirjaga või mobiiltelefoni SMS-sõnumiga või hoopis faksiga . Samade aparaatidega võidakse teile teada anda ootamatust palga vähendamisest või töötulemuste ja töötingimuste muutmisest . Edaspidi võibki palka vähendada ühepoolselt , ilma sellest ette teatamata ja kooskõlastamata . Mis on aga ennekuulmatu – töötajale võib töölepingu üles öelda ka tema haiguse ja puhkuse ajal ! Tööleping ise võib olla vaid lihtsalt ühepoolne , täiesti tavaline paberilipakas , teise poole nõusolekut pole siin küsitud . Töölepingu võib üles öelda ilma mingi muu põhjuseta , kui ainult tööandja väidab , et tööviljakus ei ole töötajal see , mis vaja , ja et ta on kaotanud tema silmis usalduse . Seega võib tööandja nüüdsest vallandada ilma pikema jututa ükskõik kelle ja kuidas , kui nägu ei meeldi . Tööturu paindlikkus on midagi muud , kui teie seda mõistate . Need on kulud aktiivsele tööturupoliitikale , kulud passiivsele tööturupoliitikale SKT-st . Meie oleme praegu panustanud tööturgu Euroopa riikidest üldse kõige vähem . Samuti tähendab paindlikkust töötuskindlustushüvitise kestuse pikendamine , elukestva õppe pikenemine jne. Küsimus on selles , aga mitte lihtsalt töötajate garantiide vähendamises ja vallandamiskaitse vähendamises . Mina hääletan kindlasti selle seaduseelnõu vastu , nagu ma hääletasin omal ajal ka töölepingu vastu , sest ma pole nõus , et ühepoolselt kärbitakse vaid töötajate hüvitisi ja tööandja saab kõik n-ö soovhüved . Aitäh ! Heimar Lenk Head kolleegid ! Ma alustaksin oma väikest sõnavõttu ühe tsitaadiga , mille ma võtsin internetist . Seal on olemas selline portaal , kus töötajad saavad avaldada oma arvamust ettevõtluse ja ettevõtjate kohta , firmade kohta . Ma ei hakka firmade nimesid siin nimetama , aga see on kirjutatud kahe konkreetse firma kohta ja samasugune sisu oli mitmes meilis . Ma tsiteerin : " Nendesse firmadesse tööle minejad peaksid arvestama , et eelkõige otsitakse sinna tööle orje , kes omanikule raha kokku kannaks . Omanike püha usk on , et töötajad on täielik lollide kari ehk lumi ( nagu ütleb see kirjutaja ) . Selle eest , et kõik end võimalikult halvasti tunneks , hoolitsevad innukalt ülemused . " Nagu ma ütlesin , on see tsitaat võetud ühest eestikeelsest portaalist . Ma ei teadnudki varem , et meil on internetis sellised foorumid olemas , kuid võib arvata , et tulevikus hakkab neid juurde tulema . Aga see iseloomustus Eesti firmade kohta on minu meelest lihtsalt rabav . Eriti , kui lugeda seda uue töölepingu seaduse paragrahvidest lähtudes . Ja ma arvan , et seda kriitikat , mis inimesed siin firmade kohta tegid , võib nüüd laiendada ka praeguse valitsuskoalitsiooni kohta , kes on teinud võimalikult kõik , et töötaja , see töövõtja ettevõttes ennast võimalikult ebamugavalt tunneks . Marika Tuus juba rääkis suurtest miinustest , mis meil on siin tulemas ja mis ei ole küll seotud praeguse seaduse täiendustega , aga on seaduse põhitekstis sees . Tõepoolest , see tulevik on meile absoluutselt harjumatu , meile võidakse telefoni teel või lihtsalt mõne paberilipakaga anda teada , et homme või kahe nädala pärast polegi enam vaja tööle tulla . Ma arvan , et selline pööre on meile , vähemalt minu põlvkonnale , siiski täiesti ootamatu . Ja mis on ennekuulmatu – töötajale võib töölepingu üles öelda ka tema haiguse või puhkuse ajal ! Siia on lisatud veel eriti jälk punkt , mis justkui peaks distsiplineerima tööandjat , kuid minu meelest ta seda muidugi ei tee . Tekst on selline , et kuigi haiguse ajal võib vallandada , ei tohi seesama haigestumine ise saada vallandamise põhjuseks . Nii et mine siis ja tõesta , et see ei olnud see põhjus . Me räägime , et Eesti on nii euroopalik riik ja demokraatlik riik , aga see seadus muidugi ei lõhna küll üleüldse euroopalike seaduste järele . Pigem meenutab see Teise maailmasõja eelseid seadusi , mis olid vastu võetud Lääne-Euroopas ja mis on tänaseks juba ammu ümber tehtud . Kuigi seaduse väljatöötamiseks kulus siin Eestis ligi <arv> aastat ja ta peaks olema üks eeskujulik dokument , siis neid sõnu selle kohta öelda ei saa . Me saime seaduse , mis muudab ebavajalikest või siis ebamugavatest töötajatest lahtisaamise neli korda odavamaks ja kümneid kordi kiiremaks , kui see oli varem . Ja kui me lisame siia juurde , et õhtust tööaega ja paljusid teisi asju enam ei eristata , siis me näeme , et olukord on töötaja jaoks muutunud ikkagi väga raskeks . Kahjuks ei ole nad seda tajunud . Kui ma eile vaatasin kolmest telekanalist ametiühingute streigi reportaaže , siis vaid üksikud osavõtjad oskasid öelda , mis neid ootab ja miks nad seal väljas on . Muidugi torkas silma see , et eestlastest töövõtjad olid eriti tagasihoidlikud . Vene keeles rääkivad inimesed olid otsekohesemad ja olid isegi seda seadust , mulle tundus , lugenud , eestlased , vähemalt need , kes esinesid telereportaažis , ei olnud seda teinud . Muidugi on äärmiselt ebameeldiv , et tänane paberpress või , ütleme , ajalehed sellesse üldstreiki nõnda negatiivselt suhtuvad . Minu meelest said ametiühingud oma esimese üldise streigiga väga hästi hakkama . Sõnum läks laiali ja ma arvan , et lähikuudel , kui sügisel läheb jälle päris külmaks – praegu on küll ka külm – , me näeme siin selliseid asju jälle ja jälle . Enne proua Maripuule küsimust esitades ma meenutasin , kuidas tema kolleeg , praegune minister Rein Lang , olles Kuku Raadios saatejuht , ei väsinud ühelgi laupäeval kordamast , et Eestis ei tohi lasta tekkida ametiühinguid . Mul on isegi vist alles mõni vana kassett selle saatega . Nüüd me näeme , et ametiühingud on tekkinud , nad koguvad jõudu . Ja ega enne ei ole olnud ka sellist seadust , mille vastu nad peaksid tegutsema . Nüüd on see seadus olemas ja ma arvan , et varsti nad kosuvad . Minu poolt on ametiühingutele küll soov , et neil hästi läheks ja et nad sama julgelt edasi läheksid . Ametiühingud on varemgi sõna võtnud ja nad on Eestis ka ühte kui teist saavutanud , kuid mulle tundub , et nende viimaste seaduse parandustega , kus hüvitisi on sedavõrd vähendatud , on see pisukegi , mida ametiühingud on saavutanud , tänaseks täielikult maha mängitud . Peaminister Ansipi ning sotsiaalminister Pevkuri pealekäimisel lükatakse töötajat kaitsva osa kehtima hakkamine <arv>. aastasse , nagu me teame , ja praegu jõustuvad vaid töötajavaenulikud osad . Ma ütleksin , mina ei usu , et <arv>. aastal tuleb mingi murrang ja võetakse kasutusele ka need töötajaid kaitsvad seadussätted . Võtame kätte kas või tänase ajalehe , kus uus rahandusminister härra Ligi ütleb selge sõnaga välja , et tema ei usu , et <arv>. aastal hakkab riik teist pensionisammast uuesti toetama . Ja nagu ta ütleb , ei usu ta kaugeltki seda , et kriis nii kiiresti taandub . Nii et ma arvan , et see kole , vastik ja halb seadus , mis halvustab meie tegelikult tublisid Eesti töövõtjaid , jääb kestma õige kauaks . Aitäh ! Olga Sõtnik Austatud härra juhataja ! Head kolleegid ! Seaduseelnõu <arv> , töölepingu seaduse ja sellega seonduvate seaduste muutmise seaduse eelnõu on üks huvitav eelnõu , sest ta muudab seadust , mis ei ole veel jõustunudki . Uus töölepingu seadus võeti Riigikogus vastu <arv>. detsembril <arv> ja ta jõustub mõne nädala pärast , <arv>. juulil . Enne seda kehtinud seadus oli üks Eesti Vabariigi vanimaid seadusi , mis võeti vastu <arv>. aastal . Seda seadust on aastate jooksul palju kordi muudetud , peaaegu <arv> korda ja tõenäoliselt sama saatus ootab ka uut seadust . Seadus ise ja muudatused on juba saanud palju kriitikat ja arenemisruumi jätkub ka tulevikus . Töölepingu seaduse puhul on palju räägitud tööturu paindlikkusest ja töösuhete paindlikkusest . Sotsiaalminister Pevkur ütles vastuses minu küsimusele paindlikkuse kohta , et tööturu paindlikkus hõlmab endas väga paljut , sealhulgas töösuhte alustamist ja töösuhte lõpetamist . Üks muudatustest , mida seaduseelnõu <arv> puudutab , ongi töösuhte alustamist reguleeriv säte . Nii töösuhte alustamine kui ka lõpetamine on selle seadusega tehtud tööandjatele väga liberaalseks ja mugavaks , samas jätab seadus töövõtjad kaotajapositsiooni . Äripäeva blogis oli toodud ühe advokaadibüroo partneri kommentaar töösuhte alguse kohta . Ma soovin seda tsiteerida , sest siin saalis vastuvõetavad seadused on tihtipeale nii keerulised , et ka juriidilise kõrgharidusega inimesed ei saa aru , mida seadusandja on tahtnud öelda . Seetõttu ma arvan , et on kohane , kui ma ühe tuntud advokaadibüroo esindajate arvamuse siin välja ütlen . Kahjuks peab tõdema , et töösuhte alustamine on reguleeritud uues seaduses ebapiisavalt ja töötajate kaitset loen siinkohal ebamõistlikult puudulikuks . Nimelt tuleb tööleping sõlmida küll kirjalikult , kuid samas tõdetakse , et tööleping loetakse sõlmituks ka juhul , kui töötaja nõustub tegema tööd , mille tegemist võib vastavalt asjaoludele eeldada üksnes tasu eest . Seega on võimalik töösuhe ka vaid suulise lepingu alusel . Töölepingu sõlmimiseks on piisav , kui tööandja esitab töötajale ühepoolsed dokumendid , kus on kirjas töölepingu olulised tingimused . Mõistlik on , kui seda tehakse enne tööleasumist , aga seadus seda otsesõnu ei nõua . Töötajal on õigus nõuda igal ajal kirjalike tingimuste esitamist ja tööandjal on kohustus neid esitada kahe nädala jooksul , alates nõude saamisest . Kui tööandja tingimusi ei esita , siis võib Tööinspektsioon määrata tööandjale kuni <arv> <arv> krooni suuruse trahvi . Kujutame nüüd ette olukorda , kus töötaja asub suuliselt kokkulepitud tingimustel tööle ja talle kirjalikult tingimusi ei esitata . Töötajal tekib mõne aja pärast kahtlus , kas tööandja ikkagi sai samamoodi tingimustest aru , ja ta nõuab kirjalikult tingimuste esitamist . Tööandjal on aega reageerida kaks nädalat . Mis saab siis , kui kahe nädala pärast esitatud tingimused ei vasta suuliselt kokkulepitule või kui neid talle kirjalikult ei esitatagi ? Töötaja on töötanud juba vähemalt üle kahe nädala ja ta on asetatud vägagi raskesse olukorda , kus ta peab hakkama vaidlema tingimuste vastu ja tõdema , et tegelikkuses lepiti kokku teistsugustes tingimustes , mis on arvatavasti võimatu . Nüüd on tal võimalik leping üles öelda ja nõuda saamata töötasu , mis aga ei ole ju kirjalikult kokku lepitud . Leian , et antud regulatsioon võib viia olukorrani , kus töötaja on sunnitud nõustuma tööandja hiljem muudetud tingimustega , et saada kätte seni väljateenitud töötasu ja säilitada töökoht . Samuti on pahatahtlikkuse korral keeruline tõendada , millised tingimused tööandja ikkagi töötaja tööleasumisel esitas , kuna tingimuste üleandmine ei pea toimuma allkirja vastu , vaid need võivad olla edastatud ka näiteks e-maili teel . Küll annab seadus õiguse tööandjale nõuda töötajalt kinnitust andmete esitamise kohta , aga mitte vastupidi , et tööandja allkirjaga kinnitaks , et need on tingimused , mis esitati . Sama lihtsalt , tööandja teatega käib ka andmete muutmine ning juhul , kui töötaja nendega ei nõustu , peab ta sellele kohe vastu vaidlema ning sellisel juhul jääb leping kehtima endisel viisil . Seega võib töötaja jääda lepingu sõlmimisel ja selle muutmisel suhteliselt kaitsetusse olukorda , tulenevalt teadmatusest õigeaegselt vastu vaielda või siis raskuste tõttu tõendamisel . Olen seisukohal , et tööandjad ei ole võimelised oma õigusi veel sellisel viisil kaitsma ning kehtestatud regulatsioon tekitab liiga palju vaidlusi . Range kirjaliku lepingu sõlmimise nõude ärakaotamise vajadus on praktikas küsitav ning antud nõude olemasolu ei ole tekitanud olulisi probleeme , vaid pigem ära hoidnud vaidlusi ning maksupettusi . Ka töölepingu lõpetamine on muudetud liigagi lihtsaks . Musternäiteks on muidugi vallandamine SMS-i vahendusel . Üheks enim vaidlusi tekitavaks töölepingu lõpetamise aluseks saab väidetavasti tööandja õigus leping üles öelda sellise töötajaga , kes ei ole pikka aega tulnud toime tööülesannete täitmisega ebapiisava tööoskuse , töökohale sobimatuse või kohanematuse tõttu , mis ei võimalda töösuhet jätkata . See punkt võimaldab tööandjal piiramatult töötajaid vallandada . Töötaja seisukohast on uues seaduses tõenäoliselt suurimaks erinevuseks seniste väga pikkade lepingute lõpetamisel etteteatamistähtaegade lühendamine ja lahkumishüvitiste vähendamine . Etteteatamistähtajad jäävad koondamiste puhul endiselt seotuks staažiga , aga lühenevad enam kui poole võrra . Sellise tööturu paindlikkusega ei saa mitte kuidagi nõus olla . Seetõttu ei saa ma isiklikult seda seadust toetada ja ma usun ja loodan , et ka paljud teised selles saalis ei vajuta rohelist nuppu ega ole seaduse vastuvõtmise poolt . Aitäh ! Lauri Laasi Austatud juhataja ! Head kolleegid ! Hiljuti täismahus muudetud töölepingu seadus ei ole jõudnud veel jõustudagi , kuid juba soovis koalitsioon seda muuta . Mõned kuud tagasi ei tunnistanud valitsus veel , et majanduslanguses on ebareaalne töötukassa kohustuste suurendamine riigi poolt , kuna suur koondatute armee teeb seda niigi . Pandora laegas avati taas . Jääb loota , et töötukassa pääseb sellega pankrotist ning töötajatele mõeldud kindlustus jääb alles . Kuid kahjuks jääb õhku veel suur hulk probleeme , millest see eelnõu mööda vaatab ega püüagi lahendada . Järgnevalt tooksin siin mõned ka välja . Töölepingu seadus püüab võtta kokku kõik töösuhte reeglid , kuid jätab olulisel määral puudutamata töötervishoiu ja tööohutuse teema . Vaadates meie tööealise elanikkonna tervisenäitajaid , on töötervishoid valdkond , mida tuleks esmajärjekorras reguleerida ja edasi arendada . Puudujääke selles valdkonnas on meile korduvalt ette heitnud ka Euroopa Liit . Seaduse ettevalmistajad väidavad , et selle kõige olulisem aspekt on töötajate õppimisvõimaluste suurendamine . Tõepoolest , seaduses on regulatsioon , millega tehakse õppimine kättesaadavamaks , kuid esmakordselt on sätestatud , et töötaja peab koolituskulud mõistlikkuse piires ise kinni maksma . Samas on sätestatud , et töötajal on kohustus koolitusel osaleda , kui tööandja seda soovib . Seega võib juhtuda , et töötaja peab oma koolituskulud ise tööandja määratud mõistlikus ulatuses kinni maksma . Ka sellele probleemile on viidanud tööõiguse spetsialistid . Seaduses on töötaja ja tööandja kohustuste tasakaal selgelt paigast ära . Suurel määral on reguleerimata tööandjapoolsete rikkumiste kord , kuid töötajale on eksimusi lubatud veelgi vähem kui vanas seaduses . Neile tuleb seadusega kaasa palju uusi ja rangemaid kohustusi , näiteks konkurentsikeeld ja saladuse hoidmise kohustus , sätestatakse töötaja hoolsuse määr , leppetrahv jne. Samuti on tööandjal õigus palka vähendada , kui ta on sattunud majandusraskustesse . Sellega kantakse ettevõtlusrisk olulisel määral üle töötajale . Kõigele lisaks on töötajat lihtsam vallandada . Turvalisuse ja paindlikkuse idee , mille poole see eelnõu väidetavalt püüdleb , kätkeb endas esmalt seda , et töösuhet oleks võimalikult kerge alustada ning töötajale on tagatud piisavad sotsiaalsed garantiid töö kaotamise korral . Eelnõuga muudetakse aga töösuhet ülipaindlikuks töölepingu lõpetamise osas . Töötaja turvalisus jääb küsitavaks , pigem on tegemist ikkagi tööandja turvamisega . Töösuhteid uurivad spetsialistid ning õigusteadlased väidavad nii Eestis kui ka mujal maailmas , et töötaja on töösuhetes nõrgem pool ning seda tuleb töösuhte reguleerimisel pidada peamiseks aspektiks , millest lähtuda . Kuid just sellest põhimõttest jääb seaduses olulisel määral vajaka . Töötajaile lubati ebasoodsate sätete kompenseerimiseks soodustusi , mis aga selle eelnõuga veel kaks nädalat enne seda , kui need sätted oleksid pidanud jõustuma , maha kraabitakse . Leian , et säärane petuskeem ei vääri Riigikogu toetust . Kui ei suudeta tagada kokkulepitut , tuleks terve seaduse jõustumine edasi lükata . Kokkuvõtvalt tahan ma öelda , et niikuinii tuleb eespool nimetatud küsimused lähitulevikus lahendada . Miks oodata sellega siis veel pool aastat , kuni valitsus leiab taas , et süsteem ei ole süsteemne ega seaduslik , ning asub taas õigussüsteemis segadust looma ? Aitäh ! Mai Treial Austatud juhataja ! Head kolleegid ! Segadus uue töölepingu seadusega ja seaduse ümber jätkub . Kindlasti on õigus nendel , kes väidavad , et majanduskasvu aeglustumise ja struktuuriliste probleemide puhul on paindlik tööjõuturg kõige suurema väärtusega . Paindlikkus on see , mis võimaldab ettevõtjal luua uusi töökohti , kartmata olukorda , kus tööjõuvajaduse ülehindamise korral võib näiteks tekkida tõsine majandusedu pidur . Kindlasti on paindlikum tööjõuturg oluline , võimaldades inimestel lihtsamini leida rahuldavat tööd koos õiglase tasuga . Tööandja ja töötaja omavaheline sobivus , nende harmooniline koostöö peaks olema ideaal . Mitmed tööõiguse eksperdid on avaldanud arvamust , et uus töölepingu seadus ei too kindlust ei töötegijale ega ka tööandjale , ei hakka korralikult toimima ja vajab seetõttu põhjalikku muutmist . Juba paari nädala pärast , <arv>. juulist rakenduv ja praegu iluravi läbitegev töölepingu seadus ei kaitse küllaldaselt töötajate õigusi , ei aita välja majanduskriisist ega vii edasi kodanikuühiskonna arengut , millest töölepingu seaduse menetlemise käigus on nii palju räägitud . Seaduseelnõu esimesel lugemisel kutsusin üles arutlema selle üle , kuidas oleks võimalik töölepingu seadusega seonduvaid negatiivseid nähtusi ja protsesse pidurdada , veelgi parem , kõrvaldada . See , kuivõrd tahetakse ja suudetakse töösuhete ja tööturuteenuste reformi käigus kaasata sotsiaalpartnereid , jäi siis veel õhku . Et osapoolte tahte ignoreerimine , turvalisuse , tagatiste vähendamine pole väljapääs , kutsusin Rahvaliidu fraktsiooni nimel Sotsiaalministeeriumi üles olema sotsiaaldialoogi algatajaks , kutsuma osapooli ühise laua taha , et leida lahendused pingetele töötukassa jätkusuutlikkuse küsimuses ning töölepingu seaduses ja töötuskindlustuse seaduses tehtavate võimalike muudatuste jaoks . Rõhutasin , et jäikus ei ole lahenduste otsimisel parim käitumismall . Kutsutuna Rahvaliidu fraktsiooni tehtud seadusmuudatuste tutvustajaks õiguskomisjoni , nägin kahjuks soovimatust arutelude abil kompromisse leida . Uue töölepingu seaduse jõustamine ja muudatuste tegemine toimub ikka jõumeetodil . Muudatusi tehakse kiirustades ja kõigisse muutmist vajavatesse paragrahvidesse süvenemata . Nii jääb seadusesse endiselt palju ebaselgust , teadmatust , kuidas nii mõnigi säte tegelikkuses toimima hakkab . Seaduses kirjapandut on võimalik mitut moodi mõista , seepärast pole põhjust imestada , kui töölepingu osapooled hakkavad oma õiguste kaitseks pöörduma kohtusse . Mõni sõna õiguskomisjonis arutatust . Arutelud , mis puudutasid töötaja puhkeaja osadeks jagamist , viisid kohati isegi selleni , et oldi valmis teadlikult minema vastuollu rahvusvaheliste kohustustega , olgugi et Eesti on sotsiaalharta asjaomased artiklid ratifitseerinud . Kas ja kui suures ulatuses me töölepingu seaduse § <arv> täiendamisel lõikega <arv> , lõikega <arv> <arv> , lõikega <arv> ja lõikega <arv> läheme vastuollu sotsiaalharta artikliga <arv>.<arv> – loodan , et sellele annab vastuse sotsiaalõiguste komitee oma järeldustes . Rahvaliidu fraktsioon esitas seaduseelnõu kohta kaheksa muudatusettepanekut , millest komisjonis koalitsioonisaadikud ei toetanud ühtegi . Selgitan lühidalt mõningaid meie ettepanekuid . Muudatusettepanekud <arv> ja <arv> on suunatud sellele , et rohkem kaitsta isikute huve , kes kasvatavad alla kolmeaastaseid lapsi . Me ei saa olla nõus valitsuse seisukohaga , et seda muudatusettepanekut ei toetata , kuna mitmesugused teised kaitsemehhanismid olevat juba valitud . Kahjuks need mehhanismid jätavad inimese ikkagi kaitseta . Muudatusettepanek <arv> . Selles osas näeb kehtiv seadus ette puhkuse aegumise nelja-aastase tähtaja . Paindlik on jätta kehtima vähemalt kaheaastane aegumistähtaeg uue seaduse aastase aegumistähtaja asemel . Muudatusettepanek <arv> käsitleb töölepingu ülesütlemist . Ainult kirjalik avaldus võimaldab vaidluste korral tõestada avalduse õiguspärasust . Ei saa pidada õigeks olukorda , kus töölepingu ülesütlemine võib aset leida isegi SMS-iga . Kõlab piiks , piiks ja oledki tööst prii . Kuigi valitsuse seisukoht on , et vaevalt küll hakatakse nii tegema , siis seadussäte ometigi ei välista sellist võimalust . Komisjonis kõlas mõte , et miks ei võiks töölepingu ülesütlemisel kasutada SMS-i , kui laenu on võimalik SMS-iga võtta . Selline suhtumine võtab ikkagi sõnatuks ! Muudatusettepanek <arv> on meiepoolne kompromiss , mis rakenduks <arv>. juulist s.a. Sõnastus oleks selline : " Töölepingu või teenistussuhte kokkuleppel lõpetamisel ning töölepingu ülesütlemisel töötaja algatusel .... ( vt muudatusettepanek nr <arv> ) on töötuskindlustushüvitise suurus ühe kalendripäeva eest <arv> % käesoleva paragrahvi lõigete <arv>–<arv> alusel leitud ühe kalendripäeva töötasust <arv>.–<arv>. kalendripäevani . " Kui me oleme võtnud aluseks nn Taani mudeli , siis tuleks seda ka rakendada , kuid valitsus soovib uue seaduse kohase hüvitamise võimaluse lükata kaugemasse tulevikku , jõustada see <arv>. aasta <arv>. jaanuaril . Menetletava eelnõu koostamise aluseks on töötaja töölepingu lõpetamise ja töötuks jäämise korral töötajate sotsiaalse kaitse pakkumine töötuskindlustuse vahendite kaudu praegu kehtivas ulatuses , kusjuures varem sotsiaaldialoogi osapoolte suuremas ulatuses kokkulepitud väljamaksete korral prognoositakse töötukassa maksejõuetust juba lähiajal , olgugi et töötuskindlustusmakse määra tõstetakse varasemast kokkuleppest suuremas ulatuses , <arv>,<arv>%-le . Tegelikult on töötaja ja tööandja koormamine selliste kohustustega mõistlik ainult sellises olukorras , kus kõik muud töösuhete kaitstud paindlikkuse võimalused on rakendust leidnud . Meil aga on aktiivse tööpoliitika kujundamisel hulk puudujääke , samuti ei suuda sotsiaalkindlustussüsteemid majanduslanguse survele vastu pidada . Töötukassa jätkusuutlikkus teeb Rahvaliidu fraktsiooni murelikuks . Et töötukassa pankroti korral võtab kohustused üle riik , on ühelt poolt hea . Ent see võib tähendada teiste sotsiaalvaldkonna rahade kärpimist , kaasa arvatud pensionide vähendamist . Kuid pensionide kärpimisest ei saa juttugi olla , sest isegi praegusest pensionist ei piisa inimväärseks elamiseks . Eestis on pension niigi peaaegu Euroopa kõige madalam . Mis tahes kärpimine heidaks hulga inimesi süvavaesusesse . Nii et on , millest mõelda ja millele lahendusi otsida ! Rahvaliidu fraktsiooni hinnangul vajab töölepingu seadus muutmist , kuid Riigikogus teisel lugemisel olev eelnõu ei kõrvalda puudusi , millele meie erakond on tähelepanu juhtinud juba algse seaduse vastuvõtmisel . Seega ei toeta Rahvaliidu fraktsioon töölepingu seaduse muutmist sellisel kujul . Muudatused võivad vältida küll töötukassa pankrotistumist , teised probleemid jäävad aga lahendamata . Aitäh ! Vladimir Velman Lugupeetud juhataja ! Head kolleegid ! Lugupeetud ametiühingute juht härra Taliga ! Kõigepealt tahan öelda , et töölepingu seaduse ja sellega seonduvate seaduste muutmise seaduse eelnõu on päris hea eelnõu . See on hea selles mõttes , et see aitas Sotsiaaldemokraatlikul Erakonnal aru saada , mis leeris ta oli , ja sealt välja tulla . See vabastas ametiühingud , kes on sisuliselt sotsiaaldemokraatide käepikendus , andis neile võimaluse olla vabamad ning korraldada meeleavaldus ja streik . Tõsi , meeleavaldus kujunes üsna nõrgaks ja streik rahvaväheseks . Aga see oli ikkagi algus ja selle poolest on kõnealune seaduseelnõu oma eesmärgi juba täitnud . Samas , kui komisjonipoolne ettekandja rääkis siin oma tõekspidamistest , siis ega neis midagi uut ei olnud . Ta rääkis , et seadus on Reformierakonna nägu , õigemini Reformierakonna ja IRL-i nägu . Teisisõnu võib ütelda , et see on umbes nagu Titanicuga : päästame kõigepealt need , kes sõidavad esimeses klassis , kas ülejäänutele jätkub paate või ei jätku , see pole enam meie mure . Kõik on õige , looduses käibki nii , et tugevam jääb ellu ja nõrgem sureb . Aga inimühiskonnas peaksid asjad natukene teistmoodi käima ja selleks me olemegi siia valitud , et me reguleeriksime asjade käiku ja jälgiksime , et kõik oleks õige . Ma ei imesta selle üle , kuidas õiguskomisjon opositsioonierakondade muudatusettepanekutest teerulliga üle laskis . Aga mind paneb imestama , et näiteks Eesti Keskerakonna muudatusettepanek , mis on tabelis nr <arv> all ja mis on poliitiliselt täiesti süütu , ka läbi ei läinud . Me tegime ettepaneku muuta veidi sõnastust . Sõnastus olnuks järgmine : " ( <arv> ) Töötajaks võib olla <arv>-aastaseks saanud teovõimeline või piiratult teovõimeline füüsiline isik . Seadusega võib mõne kategooria töötajate jaoks kehtestada kõrgendatud vanusemäära . ( <arv> ) Alaealine võib töötajaks olla üksnes käesolevas seaduses sätestatud tingimustel . " Tööandja kohta on kirjas , et tööandjaks võib olla juriidiline isik , juriidilise isiku struktuuriüksus , kui talle on antud tööandja õigused , ning teovõimeline füüsiline isik . Ja et seadusega ettenähtud juhtudel peab tööandja olema vanem kui <arv>- aastane . Ma ei näe siin mingit poliitilist konksu , mille tõttu selle ettepaneku peaks tagasi lükkama . Eks see näita , et ka õiguskomisjon käitub nii nagu praegune valitsuskoalitsioon , mis on küll nõrgemaks jäänud , aga tänu meie majoneesisõbrale ja rohelistele on neil siiski nii palju jõudu , et nad võivad sülitada kõikidele ettepanekutele , mida pakub teine pool . Sellest on väga kahju , sest probleem on tõsine . Võib juhtuda , et järgmine kord ei tule siia platsile mitte sajad inimesed , vaid tuhanded inimesed , ja ka streikima hakkab mitu tuhat inimest . Eile me võtsime vastu seaduse , mille alusel on võimalik kasutada ka teatud relvastatud üksusi nn mässajate maharahustamiseks . Ma ei usu , et see meie riigile palju juurde annab . Minu arvates tuleks meil püüda sääraseid asju ära hoida ning suhtuda töölepingu seaduse ja sellega seonduvate seaduste muutmise seaduse eelnõusse konstruktiivsemalt . Me peaksime rohkem olema valmis koostööks ja liikuma selles suunas , et meil ei valitse riiki ainult tugevamad ja rikkamad , vaid et Eestis leiaksid oma kindla koha kõik , kes siin riigis elavad . Ma tänan teid ! Aadu Must Austatud juhataja ! Head kolleegid ! Täna menetleme töölepingu seaduse ja sellega seonduvate seaduste muutmise seaduse eelnõu . Mingil määral on tänastel läbirääkimistel juba ajaloo maik – töölepingu seadus ise on ju vastu võetud ning selle jõustumise tähtaeg seisab päris ukse ees . Nii võiks öelda , et kui on läinud trumm , mingu ka pulgad , ja meie oponendid juba porisevadki , miks me pärast kaklust veel rusikatega vehkima tuleme . Meenutagem , et <arv>. juulil jõustuv töölepingu seadus tekitas Eesti ühiskonnas üsna laialdast vastukaja . Küllap mitte keegi ei eita , et uut töölepingu seadust oli vaja . Aeg on edasi läinud , töötaja ja tööandja suhted vajavad tõepoolest uudset ja täpsemat regulatsiooni . Samas tuleb tunnistada , et eelnõu <arv> on Eesti ühiskonna arengu seisukohalt märgilise tähendusega . On väidetud , et demokraatia ei ole kaugeltki täiuslik ühiskonna valitsemise vorm – demokraatlikus ühiskonnas on raske ühe või teise huvigrupi arvates parimat seadust vastu võtta ja ellu rakendada . Kui küsida , miks , siis vastus on : sellepärast , et demokraatlik ühiskond on edukas vaid siis , kui selle juhid valdavad kompromisside suurt kunsti . Eesti rahva kollektiivne kogemus sai rohkem kui <arv> aastat tagasi alguse valla ja omavalitsuste kogemusena . Edukad on olnud need valitsused ja valitsejad – kas või valla tasandil – , kes on osanud kompromisse ja kokkuleppeid sõlmida , erinevaid seisukohti arvestada . Seevastu seal , kus mõni kildkond on osanud juhtimisohjad nii tugevasti enda kätte haarata , et pole pidanud teisi arvamusi enam kuulama ja veel vähem arvestama , on peagi tekkinud tülid , kriisid ja pahandused . Olukorda , kus esineb ainult kaks arvamust – minu arvamus ja vale arvamus – , on Eestis ennegi nähtud , aga pärast on tulnud seda kõvasti kahetseda . Mulle on tavaliselt andeks antud , kui kipun oma ekskurssidega kaugesse ajalukku kanduma , aga üritan nüüd kiiresti põhiteema juurde tagasi tulla . Miks ma räägin demokraatliku ja tasakaalustatud ühiskonna eelistest just nimelt seoses täna menetletava seaduseelnõuga ? Aga sellepärast , et töölepingu seadus on üheselt ja selgelt tasakaalustamata ühiskonna seadus . Ka on see selle tasakaalustamatuse indikaator . Tööleping on kahe osapoole , tööandja ja töövõtja vaheline leping . See peaks arvestama mõlema poole huvisid ja vajadusi ning püüdlema mõistlike kompromisside poole . Eesti töölepingu seadus on tasakaalust väga kaugel ja kujutab endast pigem tööandja diktaati töövõtja üle . Hoopis halb on see , et juba enne seaduse jõustumist ning selle elus ära proovimist oleme jõudnud seaduse niisuguse muutmiseni , mis kaalukaussi veelgi enam tööandja kasuks kallutab . Ma ei saa oma kõnes süstemaatiliselt käsitleda kõiki parandusettepanekuid . Keskerakonna fraktsioon on teinud parandusettepaneku , mis käsitleb töötaja olukorda halvendavate töölepingu tingimuste kehtetuks tunnistamist . Parandusettepanek ütleb : töölepingu tingimused , mis on töötaja jaoks halvemad seaduses , haldusaktis või kollektiivlepingus ettenähtust , on kehtetud . Juhtivkomisjon on selle tagasi lükanud . Kas me ikka saame aru , mida see tähendab ? Kes tahab , küllap see saab ka aru . Nimelt on tegemist printsiibiga , mis ametiühinguliikumises on läbi aegade olnud üks keskseid printsiipe . Eri maade ametiühingud peavad üheks oma suureks võiduks just kollektiivlepingu tähtsustamist . Kui tööandja saab õiguse , seda eriti kriisi ajal , sõlmida hädalistega halvemad ja veel halvemad lepingud , siis on see ametiühingutele väga valus löök – kuidas seda kultuurselt öelda ? – allapoole vööd . See tähendab ametiühingute jalgealuse õõnestamise katset või juba ka lausa õõnestamist , see tähendab divide et impera poliitika rakendamist töötajate suhtes . Divide et impera – jaga ja valitse – oli Briti koloniaalvõimude poliitika , millega brittide võimu alla haaratud maades püüti kohalikud elanikud võimalikult ära killustada , pakkuda neile üksteise arvel erinevaid tingimusi . Nii õnnestus teine pool killustada ja omavahel tülli ajada . Nähtavasti saavad sellist poliitikat rakendada ka tööandjad töövõtjate suhtes . Ma juba ütlesin , et töölepingu seadus ja selle muutmine on märgilise tähendusega . Võtan lõpetuseks kokku , mis sõnumit see märk siis kannab . Eelkõige on tegu sõnumiga meie ühiskonna kallutatusest ja Reformierakonna maailmavaate diktaadist . See tähendab sotsiaalsest liberalismist loobumist . See tähendab ka seda , et meie ametiühingud on veel liiga nõrgad – neil on raske väärikalt töövõtjate huve esindada . Aga eks nemadki kasva ! Usun , et süveneva kriisi ajal suudavad nad seda väga kiiresti teha . Oleme olukorras , kus koalitsiooni juhtiverakonna praeguste juhtide kompromissivalmidus on hääbunud ning vaatamata ilusatele sõnadele üldriiklike huvide kaitsest kaitstakse vaid ühe huvirühma huvisid . Ma arvan , et menetletav seadus ei ole hea seadus . Ja kõigest eelöeldust lähtudes ma arvan , nagu enne ütles ka minu hea pinginaaber Rein Ratas , et Eesti vajab rahvusliku ühtsuse valitsust . Aitäh ! Toivo Tootsen Lugupeetud juhataja ! Head kolleegid ! Olin sel ajal õiguskomisjoni liige , kui uut töölepingu seadust menetleti . Vägagi hästi on mul meeles , et jõustumise ajaks nõustuti sinna kirjutama <arv>. juuli ainult sellel tingimusel , kui jõustuvad ka töövõtjale tuge pakkuvad sätted . Just seetõttu olid töölepingu seadusega nõus ka ametiühingud . Nüüd on meie ees eelnõu , millega tahetakse välja visata seadusest just see osa , mis peaks tööinimesele kindlust andma . Eesti Ametiühingute Keskliit pöördus Riigikogu liikmete poole üleskutsega mitte toetada valitsuse algatatud töölepingu seaduse muudatusi , mis tühistavad töötuskindlustushüvitiste suurendamise ja vähendavad samal ajal töötajale makstavaid koondamishüvitisi . Selliselt käitudes rikub valitsus otseselt <arv>. aprillil <arv>. aastal kolmepoolse kokkuleppega endale võetud kohustusi ning annab äärmiselt halba eeskuju ka erasektori tööandjatele , edastades sõnumi , et heas usus sõlmitud lepingut võib rikkuda . Nii ütles meile Eesti Ametiühingute Keskliit oma saadetud sõnumis . Tõepoolest , nende muudatustega muutub kardinaalselt kogu uue töölepingu seaduse olemus , mis algselt pidi tagama turvalise paindlikkuse töösuhetes . Valitsuse algatatud muudatus vähendab märksa töötajate turvalisust , pingestades üldist sotsiaalset olukorda . Samas ei leevenda see kuidagi majanduskriisi , rääkimata uute investeeringute toetamisest ja töökohtade loomisest . On öeldud , et kui eelnõus olevaid muudatusi vastu ei võeta , lähevad meie ettevõtted pankrotti või läheb pankrotti töötukassa . Minu arvates ei juhtu ei seda ega teist . Ettevõtjad on juba praeguseks teinud tugevaid korrektiive oma tööjõupoliitikas . Eesti juhtivate ettevõtete-asutuste seas läbiviidud uuringu andmetel on viimase kuue kuu jooksul töötajaid koondanud <arv>/<arv> ning põhipalka vähendanud <arv>/<arv> küsitletud ettevõtetest-asutustest . Tulemustasusid ning muid rahalisi ja mitterahalisi hüvesid on kärpinud ligi pooled vastanuist . <arv>/<arv> vastanuist on vähendanud või vähendamas töötajate arvu . Ligi <arv>/<arv> on rakendanud osalist tööaega või sundpuhkust . Küsitluse tulemusena selgus , et <arv> % vastanutest on juba koondanud või plaanivad lähiajal töötajaid koondada . Sundpuhkust on rakendanud <arv> % ettevõtetest-asutustest , nendest omakorda umbes pooled kuni üks nädal töötaja kohta ning pooled rohkem kui üks nädal töötaja kohta . Osalist tööaega on rakendanud <arv> % vastanutest . Valdavalt on põhipalka vähendatud kuni <arv> % ja seda on tehtud ligikaudu kahes kolmandikus ettevõtetes-asutustes . Üksikutel juhtudel on see olnud rohkem kui <arv> % . Küsitletud ettevõtetest-asutustest on enamik plaanitud palgakärped juba ka läbi viinud , ainult kümnendik vastanuist kavatseb teha palgakärpeid järgmise kuue kuu jooksul . See kõik on juba tehtud . Ka ligi <arv> <arv> töötut on meil juba olemas , ja seda praegu kehtiva töölepingu seaduse alusel . Kuhu edasi on meil minna ? Kas Eestist peaks saama töötajatevaba riik ? Miks me soodustame seda , et tööandja vabaneb Eestis oma töötajaskonnast ja kolib meist veelgi odavama tööjõuga maale ? Ja miks me peame tahtma seda , et meie suhteliselt kvaliteetne tööjõud , kellele kodumaal enam tööd ei jätku , kolib ka siit minema – sinna , kus nende tööjõudu hinnatakse ? Ligi <arv> <arv> inimest on juba töö kaotanud . Kui palju töötuid me siis veel endale tahame ? Kas töövõtjad ei olegi Eesti riigi kodanikud või siinsed elanikud ? Tugevad kaitsevad ennast ise , riigi esmane kohus on kaitsta nõrgemaid . Töölepingu seadust pole vaja muuta . Töötajatele on vaja anda kindlustunne homse päeva ees . Jah , ettevõtlus on riigi majanduse alus , aga töövõtjad on ettevõtluse alus , ärgem unustagem seda ! Ka Eesti Ametiühingute Keskliit rõhutab , et õiglasest lähenemisest ning töötajate ja tööandjate võrdsest kohtlemisest saab rääkida vaid juhul , kui ühesuguseks tähtajaks lükatakse edasi nii töötuskindlustushüvitiste suurendamine kui ka koondamishüvitiste vähendamine . Kas tasub aga õiglast lähenemist loota valitsuselt , kes kulude katteks kraabib endale ka kadunukeste kirstude raha , nagu valitsev koalitsioon koos rohelistega täna siin saalis otsustas teha , kaotades matusetoetused . Aitäh ! Eldar Efendijev Austatud eesistuja ! Austatud kolleegid ! Mina käsitlen oma sõnavõtus seaduse mõju . Ametiühingud pöördusid Riigikogu poole avaldusega , et riigikogulased ei toetaks töölepingu seadust – see ei vasta töövõtjate huvidele , vaid halvendab nende olukorda . Senine töölepingu seadus on neile soodsam . Korraldati streik , mis polnud mitte ainult positsiooni demonstratsioon Riigikogu ees nagu varasemad , vaid üle-eestiline . Mõned on juba kiirustanud irvitama , et streik oli osalejatele arusaamatu ja kukkus läbi , sest selle korraldajad olid saamatud . Puudused muidugi olid , aga eelkõige näitavad sellised kiirustades antud hinnangud mitte korraldajate nõrkust , vaid seda , kui kaugele on jõudnud ühiskonna kihistumine , ja juba mitte ainult üldiste positsioonide mõttes . Loomulikult on olemas erinevate huvidega sotsiaal-majanduslikud kihid , aga need kihid on meil juba põhimõttelised vastased . Ja see on Eestis viimasel ajal midagi uut . Ajaloos muidugi mitte . Küsimus ei ole praegu ainult selles , kas võtta vastu ühte poolt toetav töölepingu seadus ja teist poolt ignoreerida . Küsimus on selles , et varem pidasid eri pooled ennast partneriteks – küll erinevate huvidega , aga ikkagi partneriteks ühiskonna arengu nimel . Huvide balanss oli omaette väärtus ja see tugevdas ühiskonda . Nüüd enam huvide balanss väärtus ei ole . Üks osalejatest on soovinud omandada ühiskonnas ainutähtsusega rolli ega taha teise poolega arvestada , millega see teine pool loomulikult nõus ei ole . On tekkinud vastasseis . Selles mõttes streik ei olnud ainult positsiooni demonstratsioon , et saavutada rohkem tasakaalus kokkulepet nagu varem – see oli esimene samm jõudude kogunemisel , et alustada vastuseisu teisele poolele või teistele pooltele . Kas see ei tule ajaloost tuttav ette ? Selles mõttes on töölepingu seadus ristmik , kust alates olukord ühiskonnas hakkab sotsiaalselt arenema . Võib rääkida ühiskonna kokkuleppest , konsolideerumisest , väärtustest , aga kui ühiskond on pooleks jagatud , siis on see nagu omaette laul , mis ei leia ei kuulajaid ega kaasalauljaid . Üldist väärtust , ühist laulu pole . Ma ei taha öelda , et ärimeeste rolli oleks vaja vähendada . Üldse mitte ! Nende roll on väga tähtis ja mitteasendatav . Aga ikkagi , olgugi nende roll või supertähtis , peab see olema balansis töövõtjate rolliga , riigi rolliga , poliitiliste jõudude , erakondade rolliga , ühiskonna initsiatiivgruppide , kolmanda sektori rolliga . Praegu on töövõtjate roll ainult kaotajate roll : töökohad kaovad , sotsiaalvaldkonnas vähenevad toetused tunduvalt , uute töökohtade loomine on küsimärgi all , hinnad ja maksud tõusevad , eluperspektiiv on küsimärgi all . Seda kaotuste loetelu võib jätkata . Aga kõige tähtsam : ainuke töövõtjate pakutud roll on olla kaup tööturul . See on juba midagi uut ! Ja ei mingeid nüansse ! Kas see on õige ? Ja on see ainult retooriline või maitse küsimus ? Asjaosaliste huvide ignoreerimine toob kaasa disbalansi ja vastasseisu . Nii on see ikka olnud . Sotsiaalsete kihtide vastasseis võib tekitada ka regioonide vastasseisu , sest tööpuudus kasvab , töökohtade arv väheneb ja riik ei suuda olulist abi pakkuda . Piirkondade vastasseis sünnitab ka teisi probleeme – see on arusaadav ja eeldatav . Võib veelgi jätkata , aga nii või naa võib ennustada musta stsenaariumi käikuminekut . Kellele seda vaja on ? ! Kes võtab endale vastutuse tekkinud probleemide eest ? Nagu ikka : mitte keegi . Ei vastuta selle eest ka need poliitikud , kes on oma otsuseid nagu alati põhjendanud vajadusega langetada just selline poliitiline valik . Aga sündinud vastasseis hakkab elama oma elu . Sellega on vaja arvestada , et mitte tulevikus imestunud näoga kurta , et keegi ei osanud midagi sellist ette arvata . Väga kahju , et saavutatud ühiskonda koos hoidvad väärtused ja nendega koos ka poliitilise kultuuri võib nii lihtsalt ära visata . Eriti kahju on sellest ajal , kui meie väikeses riigis on ühtsust eriti vaja . Oleks väga vaja tulla tagasi väärtuste juurde , mis annavad võimaluse hoida ühiskonda tervena ja mitte tekitada vastuseisu – see oleks õige valik . Muidu võib vastasseis viia – ma kordan – ajaloost hästi teada teele , võitlusteele . See ei ole kõige parem stsenaarium , kuigi inimkonna aktiivsus on omaette väärtus – ilma selleta ei ole arengut . Võimalikud on kaks äärmust , mille puhul vastasseis omandab koos teiste teguritega ekstreemsed vormid . Teistes riikides ja teistsugustes ühiskondades juhtunu on hea näide , mille peale võime küsida : on meil seda vaja ? Teine kogu ühiskonda haarav seisund võib olla üldine depressioon , arusaam , et inimesed ei suuda midagi teha , neist ei sõltu miski . See on veel kõige halvem võimalus , sest passiivsete inimestega on võimatu tulevikku luua , seda enam , kui sellesse haigusesse on nakatunud noored . Aitäh ! Aseesimees Jüri Ratas Aitäh ! Palun Riigikogu kõnetooli Enn Eesmaa ! Traditsiooniliselt kaheksa minutit , palun ! Enn Eesmaa Austatud kolleegid ! Töölepingu seaduse ja sellega seonduvate seaduste muutmise seaduse eelnõu , mille vastu protestib oluline osa Eesti ühiskonnast , on oma olemuselt nii sisus kui vormis erakordne juba ainuüksi selle tõttu , et veel viimasel hetkel tegi eelnõu algatanud Eesti valitsus ise selle teksti kümne lehekülje jagu muudatusettepanekuid . Kuid kummalisuste nimekiri on hoopis pikem . Seega toodi meie , seadusandjate ette kvaliteedilt nõrk seaduseelnõu , mida paljud on juba rabedaks , pudedaks , ühesõnaga praagiks nimetanud . Üks õiguskomisjonis seaduseelnõu kaitsnud Sotsiaalministeeriumi esindaja oli sunnitud koguni tunnistama , et tegelikult pole ta tööjõuturul toimuvaga eriti kursis . Tööjõuturul aga toimub iga jumala päev drastilisi , dramaatilisi , paljude perede jaoks lausa traagilisi sündmusi . Seda tunnistas ka eilne streik , julge ja otsekohene tööinimeste signaal valitsusele , mille tähendust Eesti n-ö tasakaalustatud meedia igati vähendada püüdis , tuues ekraanile inimesi , kes olid hädas , sest bussid ei kulgenud . Asja tegeliku olemuse analüüsiks aga polnud ajakirjanikel oskust või tõenäolisemalt tahtmist , mis tõelisele ajakirjanikule on aga lubamatu . Peaks ju iga meediainimest ilmtingimata iseloomustama empaatiavõime ning tahe teiste inimeste muredest kui mitte otseselt osa saada , siis vähemasti selle mure põhjuste vastu huvi tunda ja ehk ka püüda seda muret kuidagiviisi lahendada . Kui mõni kass , koer või vares on kuskil hätta sattunud , tormavad üksteist kõrvale lükates kohale kõikvõimalike kanalite kaameramehed ja reporterid . Pole raske arvata , mida sellise ajakirjanduse kohta ütleks täna näiteks Felix Moor , Juhan Peegel või Valdo Pant . Juhan Smuul ütles ühes oma raamatus talle omase jõulise kujundlikkusega välja , et inimese mure ajas ühe vana mehe oma õigust võimuesindajate ette taga nõudma , koera mure pärast poleks ta kottu väljagi tulnud . Loomulikult tuleks tõsiselt ja kaasatundmisega võtta kõigi elusolendite elu ja saatust , eriti siis , kui see elu kipub põrguks muutuma . Aga ligi <arv> <arv> hiljuti töötuks jäänud peretoitjal see just sinnapoole kaldubki . Seepärast on tänase eelnõu arutelu erakordselt tähtis , vaatamata sellele , et töölepingu seadus jõustub <arv>. juulil nii või teisiti . Vaatamata sellelegi , et raha seaduse täitmise katteks sama hästi kui pole . Toon näiteks kas või selle , et koondamistasusid uue töölepingu seadusega vähendatakse . Selle kompenseerimiseks mõeldud töötushüvitiste kasv jääb aga paraku olemata , sest töötukassa on juba peaaegu et tühi . Üldisemaltki on vanadest kokkulepetest kinnipidamine rahaliselt võimatu . Seepärast oleks paljude meelest mõistlik tõsta pisut töötuskindlustusmakset , kärpida osa uues seaduses ettenähtud töötushüvitisest ja osa praegusest koondamishüvitisest . Kindlasti on muidki võimalusi . Kuid tuletame meelde , mis uue seaduse jõustudes tegelikult muutub . Vallandamiskaitse töötajatel väheneb , koondamisest etteteatamise aeg lüheneb keskmiselt kuu aja võrra , alla aasta töötanutel aga endiselt kahelt kuult vaid <arv> päevani . Koondamishüvitised vähenevad ühe kuupalga võrra , samas langeb tööandja jaoks koondamishüvitiste koormus vaid ühe kuu peale , sõltumata sellest , kas töötaja saab ühe , kahe või kolme kuu hüvitise . See omakorda tähendab , et töötukassa koormus märksa kasvab , tööandja osa aga väheneb . Seega töötukassa raha ei vähene vaid tööpuuduse kasvu tõttu . Kuid jätkame analüüsi . Ebaseaduslik vallandamine seadustatakse . Isegi kui töötaja saab kohtus ebaseadusliku vallandamise asjas õiguse , ei pea teda enam tööle ennistama . See on teretulnud paindlikkus tööandja hüvanguks . Edasi : neljakuuline katseaeg . Seaduse kohaselt võetakse kõik inimesed tööle neljakuulise katseajaga . Kui tahtmine on teistsugune , tuleb see töölepingus eraldi sätestada . Töötajail on raske leppida ka sellega , et uue töölepingu seaduse kohaselt võib tööandja töötaja haiguse ning ka puhkuse ajal töölepingu üles öelda . Lausa võimatu on nõustuda sellega , et töötasu saab ühepoolselt alandada kuni alampalgani . Edaspidi saab vallandada koguni SMS-i , e-kirja või faksi teel . Tööleping ise peab siiski ka tulevikus olema veel kirjalik , kuid piisab vaid ühepoolsest paberist , kus tingimused kirjas . Seega on Eesti paigutanud töösuhted võlaõiguse konteksti , mida Euroopas on harva kasutatud . Ega muidu PHARE ja ka Rahvusvahelise Tööorganisatsiooni ehk ILO eksperdid pole meie otsustele andnud kriitilist hinnangut . Neil on õigus . Tööleping pole ega saagi olla nagu ükskõik milline teine suvaline leping . Töölepingu puhul ei saa tegemist olla ostu-müügilepinguga . Tööandja ning töövõtja pole ega saa kunagi olema majanduslikult võrdsed . Seega kolmepoolse kokkuleppe muutmisega kaotab selgelt üks osapool : töötaja . Meie arvates see ei lähe mitte ja me seda hääletusel selgesti ka tõestame . Aitäh ! Kalev Kallo Austatud istungi juhataja ! Lugupeetud kolleegid ! Viimase tööpäeva jooksul siin Riigikogus toimunu kohta tahaks hüüda : Jumal , sa näed , ja sa ei mürista ! Riiki juhtiv koalitsioon , kelle osalised on vankumatult kinni pidanud oma juhtpartei Reformierakonna tõmmatud punasest joonest , on suutnud viimase kahe aastaga viia riigi <arv>%-lisest majanduskasvust <arv>%-lisse majanduslangusse . Kukkumine tervelt <arv> % kahe aasta jooksul ! Samas jätkub retoorika , et kõik on parem kui teistel , vaatamata sellele , et teiste Euroopa riikide majanduslangus ei ületa <arv> % . Vastuseks kõlavad mingid ähmased argumendid , et tuleb vaadata kompleksselt , ei saa ainult majanduslangust üksi võrrelda . Nagu muus osas oleks teistel kõik peale majanduse püsimise hirmus halvasti ja meil kõik muu on suurepärane . Kasvuajal olevat me nii kiiresti ja palju kasvanud , et võime tükk aega langeda , ja ikka oleme teistest paremad . Absurd ! Mitte ülemaailmne majanduskriis ei ole Eesti riigi majanduse vabalanguses süüdi , vaid valitsuse saamatus ja ebakompetentsus . Valel ajal aktsiiside tõstmisega puhuti inflatsioon <arv>%-ni . Majanduse hoogsa kuumenemise ajal tulumaksu langetamisega käituti igasuguse majandusloogika vastaselt , et mitte öelda ajuvabalt . Niigi kiirelt kuumenevale majandusele loobiti sütt ahju . Sellega kaasnesid lõputud valeprognoosid , pidevad eelarve ringitegemised . Mõni eelarve pole vaatamata selle vastuvõtmist saatnud vaimustusretoorikale isegi paari kuud vastu pidanud . Iga ringitegemist on saatnud lõputud maksude tõstmised : küll käibemaksud seal , kus need ei olnud veel maksimumi peal , küll riigilõivud , mille tegelik mõte on juba ammu kadunud . Alati on varnast võtta olnud retoorika , et kõik tehakse parema ettevõtluskeskkonna loomise nimel . Äsja rulliti siin saalis raske teerulliga üle , nii et kondid ragisesid , veel viimased võimalused ettevõtluse ellujäämiseks . Tahtmatult kerkib silme ette kujutluspilt : meie riigi majandus on nagu väga raske koorma all juba jalgade värisedes vaevu edasiliikuv veomuul , kelle ümber kargleb parastav ja koormasse üha uusi kive lisav tänavajõuk . Nüüd on täiesti ootamatult selle käratseva jõuguga liitunud mingid rohelised mehikesed , kes on väikese muula vastu eriti halastamatud , lisades koormasse järjest suuri paekivilahmakaid . Nende silmist paistab saatanlik tuluke – nad justkui ootavad muula jõuetut kokkuvarisemist . Selle kõige loomulik jätk on täna arutatav töölepingu seaduse ja sellega seonduvate seaduste muutmise seaduse eelnõu . Loomulik jätk seetõttu , et kui kõige eelnevaga on antud surmahoop ettevõtluse ja üldse majanduse jätkusuutlikkusele , siis nüüd tuleb anda ettevõtjatele võimalus kiiresti vabaneda inimestest , kes jätkusuutmatuse tõttu on muutunud mittevajalikeks . Töölepingu muutmisel kasutatakse juba korduvalt kasutatud käitumismalli , kus lepingupartner ja kokkulepped ei maksa midagi . Kui tehti seda seadust , mis pidi kehtima hakkama <arv>. juulil , siis võeti vaevaks ja räägiti partneritega läbi ning pärast küllalt pikki vaidlusi leiti kompromissid . Nüüd aga tehakse muudatused , mis järsult kahjustavad ühe osapoole huve ja jätavad jõusse kõik teise osapoole soovid , ilma igasuguste kokkulepeteta . On tehtud ainult formaalne katse näidata , et taheti läbi rääkida . Nii käituti teise pensionisamba üle otsustamisel , nii käitutakse ka nüüd töölepingu seaduse puhul . Juhtpartei punane joon ei eelda koalitsioonilt sellist käitumist nagu ühelt euroopaliku riigi valitsuselt , kes austab kokkuleppeid ja täidab iseenda antud lubadusi . Koalitsioonile on südamelähedasem bütsantslik käitumine : punane joon eeldab käitumist käratseva ja ülbitseva tänavajõuguna , kes nüüd on eriti lõbusaks läinud tänu kampa löönud imelikele rohelistele mehikestele . Tekib küsimus : mille või kelle heaks seda tehakse ? Kui koalitsiooni ja tema vasallide retoorikat kuulata , siis riigi ja tema tuleviku heaks . Kes aga on riik ? Kas see on ainult Päikesekuningas ja tema õukond või on see ikka selles riigis elavad inimesed ja selle riigi rahvas ? Kui inimesed , siis ei ole võimalik küll aru saada , kuidas neid peaks rõõmustama tohutud maksutõusud igasuguste aktsiiside ja tasude tõstmise näol . Rahanduskomisjoni esimees teatas küüniliselt siit puldist , et käibemaksu tõstmine on õiglane , kuna inimestel on vaba valik : nad võivad mitte osta ja seega ei pea käibemaksu maksma . Kas inimene ikka saab toitu ostmata jätta ? Kas inimene ikka saab eluaseme eest tasumata jätta ? Seda oraator muidugi ei täpsustanud ega arvestanud ka seda , et enamikul inimestel jätkub vaevalt ainult just nende asjade eest tasumiseks . Seega valikut ju ei ole . Pärast tänase seaduse vastuvõtmist ei ole inimestel varsti enam ka tööd ja kaob ära võimalus esmavajadusigi rahuldada . Samas kui suure sissetulekuga kodanike maksu ei tohi tõsta ja üks väike osa peab saama nautida rohkem kui <arv> <arv>-list vanemapalka . Tekib küsimus : kas keegi on õnnelik selle üle , et meid juhib vastutustundetu ja lepinguid mitte austav klikk ? Võib-olla keegi ikka on . Võib-olla on õnnelikud need <arv> <arv> harjumaalast , keda võib tinglikult nimetada viimased kaks aastat meie riigi elu juhtinud tegelaste maaletoojaks ? Huvitav oleks teada . Aitäh ! Inara Luigas Lugupeetud juhataja ! Lugupeetud kolleegid ! Praeguses majanduslikus seisus , kus on muutumas reegliks , et lisaeelarveid tehakse üle kahe-kolme kuu , muudetakse niigi kõikuv olukord riigis kodanikele täiesti mittestabiilseks . Majanduslikult keerukad ajad esitavad suure väljakutse ka riigile tervikuna . Kui viimasel ajal üha enam väidetakse , et kriis toob minevikust välja terved elupõhimõtted ja kutsub nende järgi elama , siis võib ju riigile tervikuna ja ka valitsusele eraldi öelda : eraldage terad sõkaldest ja tooge riigi jaoks välja need väärtused ja edutegurid , mida silmas pidades rahvas üksmeele saavutab ja Eesti edulugu edasi kannab ! Kui riik keskendub vaid sellele , et loob ettevõtetele uusi võimalusi ja kindlustunnet , tuleb tunnistada , et riik käitub arukalt . Ettevõtete toetuse alusel luuakse uusi väärtusi ja toodetakse tulu riigikassasse . Ettevõtted tunnevad seetõttu end turvaliselt , vähemalt sellest aspektist . Mida teeb aga tavaline Eesti riigi kodanik ? Siin võiks arutleda pikaajalise ja lühiajalise perspektiivi mõtte üle . Nimelt , lühiajaliselt antakse küll ettevõtjatele võimalusi ja seistakse nende eest , ent seda tehakse töötajate arvel . Kui aga seda tehakse töötajate arvel , siis töötajad võivad jääda pikaajaliseks töötuks ja kaotada kvalifikatsiooni või siis minna jäädavalt välismaale . See toob kaasa olukorra , kus töötajaid enam teatud aastate pärast ei ole võtta , kui majandus taas kasvama peaks hakkama . Siis on needsamad ettevõtjad hädas – ei ole piisaval määral kvalifitseeritud tööjõudu . Seega tänane hea lahendus neile , ettevõtjatele , tuleb homme bumerangina tagasi . Ehk siiski oleks parem mõelda , kuidas kõik koos saaksid edasi minna nii , et kõik võidaksid ja lahendusi ei saadaks üksteise arvel . Praegu on kodanikul hirm – tal on hirm tööpuuduse ja selle pideva kasvu ees . Töölepingu seaduse arutelul tunnistasid ka koalitsioonipoliitikud , et olukord võib muutuda päris hulluks , tööpuudus võib kasvada <arv>%-ni . Ei saa välistada , et meil on varsti ilma tööta ja sissetulekuta inimesi <arv> <arv> ehk <arv> % töövõimelisest elanikkonnast . Kuidas anda inimestele kindlustunnet ? Millised on valitsuse meetmed , millega saavutatakse kodanike turvalisus tööhõives ? Või on need väärtused , mis see valitsus on hävitanud ja mille poole enam ei püüeldagi ? Inimesed tahavad tegelikult paari lihtsat asja . Esiteks , kindlustunne , teiseks , et kindlustundele järgneksid ka töökohad ja majanduse areng . Kui on ainult kindlustunne ning töökohad ja majandusareng sellele ei järgne , siis kindlustunne ei püsi . Seega peaks valitsus ikkagi tagama kompleksse majanduspoliitika . Peaminister Andrus Ansip on öelnud : " Teatavasti on Eesti tööjõuturg kõikide rahvusvaheliste agentuuride ja muude institutsioonide hinnangul , kes Eesti tööjõuturu paindlikkust ja Eesti konkurentsivõimet hinnanud on , paindumatu . Maailmapanga hinnangul asub Eesti oma tööjõuturu paindumatusega <arv>. kohal <arv> riigi hulgas . See nigel koht meile mitte mingisugust au ei tee . " Võime arutelu jätkata ja küsida peaministrilt , mis teeb meile , meie riigile au . Kas lihtne vallandamine ? Kas töötajate tagatiste vähendamine ? Kas töötajate õiguste vähendamine või kokkulepete rikkumine ? Eesti on olnud paljude aastate vältel " väga edukas " oma majanduses , meid on hellitatud isegi sellise nimetusega nagu " Balti tiiger " . Kuid täna võime töölepingu seaduse kontekstis küsida : milline on Eesti majandus <arv>–<arv> aasta pärast ? Kui tugev on Balti tiiger <arv>–<arv> aasta pärast ? Kes annab sellele küsimusele vastuse ? Valitsuse väitel püütakse teha kõik , et targad töötajad jääksid ja tuleksid Eestisse . Eraldi tähelepanu all on olnud küsimus , kuidas tööandjaid senisest enam motiveerida erinevate vahendite abil investeerima töötajasse . Konsultatsioonifirma Ernst &amp; Youngi tehtud iga-aastase Euroopa aktiivsuse uuringu kohaselt on Ida-Euroopa ettevõtjate hinnangul viimase aastaga kaotanud oma positsiooni investeerimispiirkonnana . Investeeringud kahanesid kõigis maailma riikides , kuid Ida-Euroopa kaotus oli kõige suurem , nagu tuuakse välja <arv>. juuni Äripäevas . Ja kui Ida-Euroopa osaks peetakse ka Eestit – ning seda konsultatsioonifirma ka teeb – , siis nõrgeneb oluliselt ka Eesti positsioon tervikuna . Globaalse majanduskriisi ajal hindavad välisinvestorid üle kõige stabiilsust . Seni on Eesti ennast näidanud suhteliselt stabiilse majanduskeskkonnaga riigina , kuid viimaste aegade lisaeelarved võivad hakata seda suhteliselt stabiilse riigi mainet kahjustama . Seda eeskätt tihti lühinägelike otsuste tõttu , mis toovad kaasa investeeringute sissevoolu vähenemise . Viimane omakorda mõjutab tugevalt uute töökohtade teket . Lisan ka sellise mõtte , et sisuliselt on jutt töölepingu seaduse ümber ikkagi jutt sellest , kellelt võtta ja kellele anda . Praegu on Eestis olukord , kus enamikule ei jätku . Kui me võtame töötajatelt , siis kaovad nemad , kui võtame ettevõtjatelt , siis tulevad pankrotid . Kui võtame riigilt , siis mille arvel ? Pigem peaks Riigikogu rohkem keskenduma sellele , kuidas kukkumine pidurdada , kuidas hakkaks majandus jälle väärtusi looma , et kõigile võiks jätkuda . Kui me kukume edasi , siis ühelt võtmine ja teisele andmine on lihtsalt mõttetu sahmimine , mis tegelikult kusagile välja ei vii . Arutledes sellise olukorra üle , kus valitsus võtab endale töölepingu seaduse kontekstis jõupositsiooni , võiksin siinkohal setu keeles küsida . Meil Setumaal küsitakse niiviisi : " Kaemõ , kaemõ , kia kõvõmb , kia kõdrolõ kõvõmb , kia lakõldõ laemb . " Aitäh ! Kalle Laanet Austatud kolleegid ! Ma peaksin eelkõnelejalt suisa selle lõputsitaadi tõlget paluma – minule jäi see küll arusaamatuks . Võib-olla me pärast saame rääkida . Aga head kolleegid , kes te siin saalis või oma tubades olete . Ma räägiksin töölepingu seadusest natukene laiemalt . On välja toodud , et kehtiv töölepingu seadus on kui rudiment . Ühtepidi võib sellega nõus olla , teistpidi mitte , sest selle rudimendi abil on väga paljud siin Riigikogu saalis istuvad inimesed ja ka Eesti ettevõtjad arendanud Eesti ettevõtlust ja see ettevõtlus on teatud ajani tõusuteed läinud . Tuttavad ettevõtjad , kes pakuvad tuhandetele Eesti inimestele tööd , on mulle väitnud , et majandustõusu tingimustes oli kehtiv töölepingu seadus kindlasti pigem takistav kui edasiviiv tegur . Iga keskmise tasandi spetsialist , kes uksest sisse astus , küsis oma taskusse juba <arv> <arv> krooni netopalka ja sellega ületati tõesti igasugused piirid . Kuid praegustes tingimustes , kus tööpuudus jõuab kohe-kohe vaata et <arv> <arv> töötu piirini , on olukord tööjõuturul totaalselt teine ja ettevõtjate seisukoht on , et ühiskonna kõige olulisem probleem ei ole mitte töölepingu seadus ja selle muutmine , vaid ettevõtluskeskkonna ja investeeringute muutmine . Mida on ettevõtjad välja toonud ? Nad on rõhunud just nimelt seadusandluse stabiilsusele – et kui nad oma äriplaane koostades ja ettevõtlusse investeerides riske võtavad , siis teavad nad , et mõne aasta möödudes kehtivad samad reeglid mis praegu , et neid ei muudeta iga poole aasta tagant või vahel ka kiiremini . Kuidas muidu saad sa oma äriplaani üles ehitada ? Paljudel puhkudel on viimasel ajal räägitud ja Eesti ärimeestele ette heidetud , et nad tahavad kohe esimese poole aasta pärast äris saada korralikku kasumit . Ühtpidi ma olen sellega nõus . Teistpidi aga , kui ettevõtjatel puudub kindlus seadusandja tegevuse suhtes , selles suhtes , et õigusaktid ei muutu , siis nad peavadki tegema kiired otsused , et kiirelt investeeringud tasa teenida . Kui <arv>. aasta detsembris uus töölepingu seadus haamrilöökide saatel vastu võeti , et see <arv>. juulist <arv>. aastal kehtima hakkaks , siis eelnõu kaitsjad olid täiesti kindlad , et selle seadusega probleeme ei tule , et kõik tööturu osapooled on sellega nõus , ei vaidlusta midagi . Kuid ei ole möödunud isegi poolt aastat , ja juba on selgunud , et tolle hetke otsused olid väärad ja on järjekordselt vaja tihedat ja kiiret diskussiooni seadusandlikul tasandil , et saavutada seisu , mida seaduse muutjad praegu silmas peavad . Kõige üllatavam oli see , et õiguskomisjon , kes eelnõu menetles , oli esimehe näol ääretult kriitiline kehtiva seaduse kaitsjate suhtes , kes detsembrikuus väitsid , et probleemi ei ole , ja üritas selgust saada , kes tegelikult vastutab selle eest , et nood otsused said tehtud . Kahjuks ta ei saanudki nende isikute nimesid teada ja samamoodi ei tea ka meie , kes nende eest vastutama peaks . See on meie ühiskonnas üsna tavapärane , et kui saabub vastutamise aeg , siis tegelikkuses vastutajaid ei leita . Kui me täna arutame teisel lugemisel neid muudatusettepanekuid ja <arv>. juulil peaks kehtima hakkama uus seadus , siis ma tahaksin tsiteerida Riigikohtu esimeest Märt Raski , kes mõni aeg tagasi meile siin Riigikogus esines . See puudutab õiguskindluse põhimõtet : " Riigikohus on põhiseaduslikkuse järelevalve kolleegiumi <arv>. detsembri <arv>. aasta otsuses leidnud järgmist . Õiguskindluse põhimõte tähendab muu hulgas , et uute regulatsioonide jõustamiseks tuleb ette näha mõistlik aeg , mille jooksul adressaadid saaksid uute normidega tutvuda ning oma tegevuse vastavalt ümber korraldada . Õiguskindlusele vastab olukord , kus riik ei kehtesta uusi regulatsioone meelevaldselt ja n-ö üleöö . Sama nõue on tuletatav ka põhiseaduse § <arv> lõikest <arv> , mille järgi kaitseb seadus igaüht riigivõimu omavoli eest ning õiguse üldpõhimõtetest lähtuvalt . " Kas see , et me täna teisel lugemisel arutame neid muudatusettepanekuid , et seadus <arv>. juulil kehtima hakkaks , on meie õiguskindlusega kooskõlas ? See on küsitav ! Sellega ma lõpetaksin . Aitäh ! Valeri Korb Lugupeetud juhataja ! Lugupeetud kolleegid ! Uus töölepingu seadus , mille muudatusi praegu arutatakse , töötati välja ajal , mil meie majandus arenes stabiilselt . Ei olnud kerge hoida õiglast tasakaalu tööandjate ja töövõtjate huvide vahel , see oli pikk ja raske töö , milles osalesid kõik huvitatud pooled . Vastuvõetava tulemuse saavutamiseks läksid osapooled kompromissidele , arvestades teiste osapoolte huve . See dokument kaldub siiski tööandjate kasuks , kuid majanduskasvu tingimustes ja suure hulga tööjõu vajadust arvestades ei ähvardanud selline disbalanss üle jõu käivate sotsiaalsete tagajärgedega . Praegu on hoopis teistsugune olukord . Majandus on raskes seisus , töötute arv on suur ja kasvab pidevalt . Eelarves kärbitakse sotsiaalvajadusteks ettenähtud summasid . Sellistes oludes muutuvad töölepingu seaduses sätestatud tööandjaid soosivad tingimused vähem talutavaks . Veelgi enam : muudatused , mis on kavas teha töölepingu seadusesse , vähendavad veelgi töötajate kaitset ja kahandavad töötute niigi väikest sissetulekut . Need muudatused tehakse kiirustades . Kokkulepet ametiühinguga pole saavutatud ja valmisolekut mingiks vastuvõetavaks kompromissiks valitsusel ei ole . Seaduse muutmise vajadust selgitatakse majandusliku olukorraga . Ent hoolitsedes majanduse eest , on siiski vaja kõigepealt mõelda sotsiaalse stabiilsuse hoidmisele Eesti riigis . Sotsiaalne stabiilsus on vundament , ilma milleta majandustegevus on võimatu . Me näeme päevast päeva , kuidas pinge ühiskonnas kasvab . Eriti hästi väljendus see hiljutistel europarlamendi valimistel . Nagu teada , oli enamikus Euroopa riikides valimisaktiivsus väike . Eesti valijad näitasid aga üles imekspandavat aktiivsust , palju suuremat kui eelmistel valimistel . Miks meie rahvas hakkas järsku nii kangesti muretsema nende kuue saadiku pärast , kes rohkem kui <arv>-liikmelises europarlamendis tööle asuvad ? Selge , et meie valijate aktiivsus ei väljendanud mitte niivõrd püüet mõjutada meie saadikute tööd Brüsselis , kuivõrd inimeste suhtumist Eesti sisepoliitilistesse probleemidesse . Praeguse sisepoliitilise kursi toetuseks ja selle vastu antud häälte arvu suhe näitab , et suurem osa valijaid ei ole selle kursiga rahul . Elanike suur valimisaktiivsus meie riigis enamiku Euroopa riikide väikese valimisaktiivsuse taustal tõendab , et Eestis on olukord eriti raske . Neid valimisi on õigesti nimetatud võimude poliitika vastu suunatud protestivalimisteks . Kõik see tähendab , et sõnad " sotsiaalne pinge " võivad kahjuks saada Eesti probleeme iseloomustavate väljendite reas võtmesõnadeks . Need ähvardavad varjutada isegi sõnapaari " majanduslik kriis " . Mina esindan Riigikogus sellist riigi jaoks tähtsat tööstusregiooni nagu Ida-Virumaa ja tean hästi sealsete elanike meeleolu . Juhin teie tähelepanu sellele , et eelmistel aastatel osalesid Ida-Virumaa elanikud valimistel suhteliselt loiult – nende valimisaktiivsus oli tavaliselt Eesti keskmisest väiksem . Kuid nüüd viimastel valimistel oli meie maakonna valijate osalusprotsent tunduvalt kõrgem kui riigi keskmine . Samasugune pilt avanes ka Tallinnas . See , et just suuremad tööstusregioonid osalesid nii aktiivselt valimistel , mida nimetatakse protestivalimisteks , on meie jaoks tähtis signaal . Sellele tuleks tõsiselt mõelda , enne kui hakata tööandjate ja töövõtjate vahelise mängu reegleid muutma . Põhilise osa valijatest on moodustanud töövõtjad ja nende pered . Sellest , millised on nende inimeste elutingimused , sõltub suurel määral sotsiaalne stabiilsus riigis . Seetõttu ei tohiks niigi rasketes tingimustes astuda samme , mis veelgi nende olukorda halvendavad – see tooks kaasa ainult pingete kasvu . Lisaks praegustele majanduslikele raskustele võib riik sattuda palju ohtlikumasse sotsiaalkriisi . Seda ei taha mitte ükski arukalt mõtlev inimene . Seetõttu peaksime loobuma printsiibist lahendada probleeme ühiskonna vähem kaitstud liikmete arvel . Esmaülesandeks peab saama sotsiaalse stabiilsuse hoidmine . Praegustes tingimustes tähendab see seda , et nii valitsus kui tööandjad peavad töölepingu seaduse muutmise osas järeleandmisi tegema . Aitäh tähelepanu eest ! Helle Kalda Lugupeetud juhataja ! Head kolleegid ! Vaieldamatult on töölepingu seadus Eesti rahva ja Eesti majanduse jaoks väga oluline . Küsimus on selles , kuidas valitsus on selle seaduse muutmist viimasel poolel aastal ette valmistanud , milliseid garantiisid töötajatele ja tööandjatele kavandanud . Tööleping on kokkulepe töötaja ja tööandja vahel . See on kokkulepe , kus mõlemal poolel on kohustused ja õigused . Töötaja on kohustatud tööd tegema , ja tegema seda hästi ning vastutama töö tulemuste eest . Tööandja on kohustatud töötajale töö eest tasuma , andma talle töövahendid ja seisma hea teatud sotsiaalsete väärtuste eest , mida nii töötaja kui ka ühiskond temalt eeldavad . Mõlemad pooled on kohustatud kokkuleppest kinni pidama – kui seda ei tehtaks , siis hakkaksid asjad meie ühiskonnas arenema vales suunas . Töölepingu seadus on samuti kokkulepe – see on kokkulepe riigi , ametiühingute , tööandjate ja töötajate vahel . See on samuti kokkulepe , mida tuleb austada , millest tuleb kinni pidada ja mis on üldiseks eelduseks , et meie riigis töövaldkond areneb . Kui meil ei ole hästi toimivaid töösuhteid ja olukorda , kus oleks arvestatud nii töötajate , tööandjate kui ka riigi huvidega , siis ei ole meil mõtet ei unistada ega rääkida mingisugusest majanduskasvust või majanduslanguse pidurdamisest . Tõus saab praegustes oludes tulla ainult väga suure ja raske töö tulemusena , kuid seda tööd ollakse suutelised ja valmis tegema vaid siis , kui on olemas kindlus , et Eestis töösuhetealased kokkulepped peavad ja kõigi huvid on kaitstud . Kuidas on aga lood töölepingu seaduse kui üldrahvaliku kokkuleppe pidavusega ? Väga halvad ! Lepe sündis mullu detsembris , kõik see kestis väga kaua ja suurte vaidluste hinnaga . Kõik osapooled tegid palju kompromisse ja arvestati nendega või mitte , aga kokkulepe saavutati . Kuid nüüd me soovime siin saalis seda kokkulepet ühepoolselt muuta . See on nagu näkku sülitamine suurele osale meie ühiskonnast – töötajatele . Eelmisel aastal panid Reformierakond ja tema sõbrad-partnerid IRL-ist propagandistlikel alustel kokku uue töölepingu seaduse . Sellest räägiti palju ja seda kiideti , kuidas jõuti , ning sellega sooviti kehtestada ühiskonnas täiesti uued reeglid . Tööturg sooviti muuta paindlikumaks , et ühelt poolt võidaks ettevõtted , kuid teiselt poolt oleks tagatud ka töötajate hüvitised töösuhte lõppemise korral . Asja mõte oli selles , et seadusega võidaksid väga palju ettevõtted , kuid töötajad ei kaotaks ka suurt midagi . Töötajate õiguste eest oleks seistud uuel viisil . Kaugemas perspektiivis pidi majanduskeskkond arenema ja kõik oleksid võitnud topelt . Selline oli plaan . Objektiivsuse huvides tuleb rõhutada , et meie liiga jäik töösuhete korraldus vajab muutmist . Seda tuleb tunnistada . Kuid praegu kipume me suunduma valele rajale . Varsti on meil üle <arv> <arv> töötu ja tööpakkumisi jääb aina vähemaks , praktiliselt on neid nullilähedane arv . Mullu töölepingu seadust vastu võttes jagati kõigile lubadusi . Sisuliselt sõlmiti laiapõhjaline üldrahvalik kokkulepe , kuidas meie riigis edaspidi töösuhted käima hakkavad . Ettevõtetele anti võimalus , töötajatele garantiid ning ka riik võttis endale kohustused . Nüüd me murrame ühepoolselt selle kokkuleppe , taganeme riigi võetud kohustustest . Me sülitame töötajatele näkku ja kaudses mõttes ka tööandjatele , sest lükates suurima riski töötajate kaela , me sisuliselt hävitame tööturu ja ka ettevõtete võimalused motiveeritud töötajaid leida . Siinkohal on oluline küsida : mis õigus on riigil taganeda ühepoolselt võetud kohustustest ? Riik kasutab tugevama õigust , kuna riigi käes on võim siin saalis ennast kohustustest vabaks hääletada , selleks kas või hääli üles ostes . Eesti vähemusvalitsuse eestvõttel me täna seda tõenäoliselt teeme . Töötajatel ei ole mingit õigust hääletada endale eluks vajalike hüvitiste kasuks või mingil muul viisil asjaomaseid otsuseid langetada . Töötajatel jääb üle vaid vaadata , kuidas riik , mille arengule nad oma elu on pühendanud , lihtsalt ühel hetkel neile selja keerab . Sellest on väga kahju ja seda ei tohiks mingil juhul lubada . Seega , olgugi et meie tööturg vajab värskendust ja muutusi , ei saa mina selle eelnõu poolt hääletada ! Aitäh ! Tiit Kuusmik Austatud istungi juhataja ! Head kolleegid ! Meil kõigil on oma ajalooline mälu ja kedagi solvamata tahan öelda , et ajaloolastel on see natukene oma laadi ja lihtsal mäletajal veidi oma moodi . Mulle meenub koolipäevilt ühe toreda ajalooõpetaja sügavalt ohkama panev hinnang oma tööle , et just ajaloolased peavad oma mälu aeg-ajalt korrigeerima , et jätta kõrvale see , mida ei soovita mäletada , ja võtta kasutusse see , mis toidab . Aga see oli siis . Käsitletava seadusega ajalooline mälu päris otseselt vahest ei haaku , küll aga toob mälu esile selle , mis sai teoks kümmekond aastat tagasi , mil olid suured ettevõtete pankrotid , suur tööpuudus , suur mure . Nüüd on kõneaineks see , millest lähtuvad opositsioonipoliitikud ja nende põhimõtete toetajad , et käsitletav töölepingu seadus ei tohiks oma laastavat tegevust alustada <arv>. juulil , vaid et tuleks aeg maha võtta ja kogu protsessi edasi lükata . Miks ? Aga selleks , et mitte tormata uisapäisa samasugusesse olukorda , mis kümmekond aastat tagasi eriti Ida-Virumaal väga järsult kasvatas tööpuudust ja muret . Tekkis olukordi , kus peres ühes ettevõttes töötanud mõlemad vanemad jäid tööta ning lootusetu olukord sundis neid rändama töö ja kodu otsingutel nii mööda Eestimaad kui ka minema mujale õnne otsima . Võib ju öelda , et tol ajal ei olnud riigipoolsed , näiteks töötukassa abimehhanismid veel elujõudu saavutanud , ka kohalike omavalitsuste kogemused elanike probleemide lahendamisel olid väiksemad . Vastavalt võimalustele aitasid välja eri ministeeriumid ja muud ametkonnad , leides selleks summasid oma eelarvelistest eraldistest . Praegu pole aga sedagi raha kuskilt võtta . Teatavasti elame sellises kliimas , kus ilma toasoojata pole võimalik elamutes eriti eksisteerida . Meenub seik ühest väikesest Ida-Virumaa väikelinnast , kus kümmekond aastat tagasi töö- ja rahapuudus , ettevõtete pankrotid tekitasid olukorra , et linn oleks jäänud talveks kütteta . See oleks tõmmanud kriipsu peale ka kogu elamufondi eksistentsile ning sundinud buržuikadega telki ca <arv> <arv> inimest . On kõlanud väiteid , et niisugune pankrottide laine võib korduda . Et nagu kümmekond aastat tagasi , võib tööpuudus veelgi rohkem suureneda , kui kõnealuseid töölepingu seaduse täiendussätteid vastu ei võeta . See ei ole tõsiselt võetav argument ja ei maksa seda lihtsalt niisama muuseas välja käia . Arvestada tuleb sedagi , et aastaid tagasi ei olnud inimesed sellisel kombel laenude ja muude koormistega seotud . Küsimus ei ole praegu pelgalt võimalikus tööpuuduse kasvus , võimalikus saamata jäänud palgas – kõige selle taga peitub sadade perekondade tragöödia ja mure . Pidev hirm homse ees , laste tuleviku ees ning vastutuse ees , mida ei suudeta kanda . Mida see omakorda endaga kaasa võib tuua , ei pea ma siinkohal välja ütlema . Kümme aastat tagasi juhtunu peapõhjus oli ettevõtete pankrotistumine . Käsitletav seadus aga tekitab täiesti uue kohtlemisvormi . Töölepingud on traditsiooniliselt ikka kahepoolsed olnud , sellest lähtudes on ka nende muutmine ja lõpetamine toimunud . Tänane eelnõu lubab tööandjal lepingut ühepoolselt muuta . Veelgi enam : õigus töölepingut muuta on ainult tööandjal . Täiendusena saab hoogsat lisa töötajate kohustuste hulk . Kui töötaja oma kohustusi ei täida , võib tööandja alandada tema palka kuni alampalgani , kohaldada leppetrahvi , töökohustuste rikkumisel või otsese kahju tekitamisel võib töötajat karistada kuni kuupalga ulatuses . Lisaks näeb uus kord ette selles osas piiranguteta kahju hüvitamise . Täna on siin juba räägitud erakorralisest päevapealt lahtilaskmisest ka puhkuse ajal , haiguspäevade mittehüvitamisest , rasedate , väikelaste vanemate ja töötajate esindajatega ümberkäimisest ilma tööinspektori nõusolekut vajamata . Põhiliste töövaidluste puhul , mille sisu on ebaseaduslik vallandamine , kaob töötaja õigus tööle ennistatud saada . Muutub puhkuse arvestamise kord , praegu käib see kalendripäevades , edaspidi tööpäevades . Puhkamata jäänud puhkuse aegumise tähtaeg lüheneb aastani . Töölepingu seadus on avalikkuses saanud ulatusliku debati osaliseks , mis kindlasti on tervitatav ja lõpuks ometi räägib sellest , et selg , mis tihti ikka veel ettepoole paindes on , hakkab tasapisi sirgu tõmbuma . Loodan , et ajaloolisel mälul on selles oma koht . Ka loodan , et see annab meile võimaluse veidigi möödunust õppust võtta ja mitte teha vigu , mida on võimalik vältida . See oleks meele järele nii töötajatele kui tööandjatele , kel ei oleks vaja pidevalt vedada vägikaigast vaieldes , kellel on rohkem õigust . Mitte mingil juhul ei tohiks paika pidada vanasõna " Kellel jõud , sellel õigus ! " . Tänan tähelepanu eest ! Rein Ratas Austatud esimees ! Väga auväärt Riigikogu ! Töölepingu seaduse ja sellega seonduvate seaduste muutmise seaduse eelnõu on minu arust destruktiivse jõuvooga õiguslaser , mis töövõtja poole suunatud . See toob millegipärast meelde vabamüürlaste paari sajandi taguse kreedo – kes teab , võib-olla kehtib see neil ka praegu , pole asjaga kursis . Vähemalt kaks sajandit tagasi meieni jõudnult kõlas see vabamüürlaste kreedo nii : " Ole virge , kui tahad magada , väsita end , kui tahad puhata , ära söö , kui oled näljane , ära joo , kui tunned janu ! " See on ka selle seaduseelnõu sõnum töövõtjale . Me oleme osa Euroopa ühiskonnast , ühiskodust , samas oleme vägagi arvestatav tegur üleilmses koosluses . Selles kuhjunud ja kuhjuvad probleemid sunnivad tegema otsuseid , millist teed mööda minna : kas inimõigusi kärpides vastasseisu , ka diktatuuri suunas , või hoiame suunda demokraatlikule ökosotsiaalsele turumajandusele . See viimane suundumus lähtub inimväärikusest ja oma eluruumi hoolivast jätkusuutlikust kasutamisest . See tähendab , et keegi ei tohi olla teise tahtmiste objekt . Nii me siis olemegi juba peaaegu <arv> aastat rääkinud säästvast arengust ja oleme selles vallas ka üht-teist teinud . Kui algselt käsitleti säästvat arengut väga kitsas , peamiselt keskkonnakaitselises tähenduses , siis peagi lisandusid valdkonda majandustegevuse kõrval ka sotsiaalse õigluse ja turvatunde mõisted . Niisiis nähakse praegu kogu edumeelses maailmas säästvas , jätkusuutlikus arengus elamisviisi , elamise põhimõtet , mille järgi igasuguses tegevuses , eriti aga õigusloome kavandamisel ja elluviimisel , tuleb eeskätt süsteemselt ja tasakaalustatult arvestada inimest , tema materiaalseid ja vaimseid vajadusi , ka erivajadusi . Tuleb arvestada inimese sotsiaalset seisundit , tema majanduslikku , kultuurilist ja looduskeskkonda . Jätkusuutlikus perspektiivis peab areng suunduma tasakaalustatuma ühiskonnakorra poole , kus eetiliseks aluseks on just nimelt inimene , elu ja elukeskkond . Praegu käsitletav seaduseelnõu on aga suunatud hoopis teises suunas : vastasseisu , streikide ja hirmu külvamise suunas . Kuhu jääb siis palju ülistatud vennaarm , head sõbrad ? Kuhu jääb kodurahu ja kunagine rahvuslipu värvide seletus : sinise taeva all musta mulla peal kõnnib puhta südamega eestlane ? See eelnõu ei ole õigustatud ei töövõtja ega tööandja aspektist , sest ta on destruktiivse toimega . Ometi saab see ilmselt Punaarmee tankiga T-<arv> seaduseks pressitav õigusakt peagi siiski eluõiguse . Sellest on kahju – seadus on ilmselgelt kahjulik nii töötajale kui ka ettevõtjale . See on hädahoob , mis ehk tõepoolest aitab teatud seltskonna poliitagooniat mõnevõrra pikendada , aga samas toob kaasa olulisi kaotusi mitte ainult strateegilises plaanis , vaid päris kindlasti juba üpris lähedases tulevikus . Sotsiaalse kapitali põhitunnus on usaldus , ka usaldus tööandja ja töövõtja vahel . Kui seda usaldust pole , pole ka vabadust – ei riigil ega rahval . On ju inimene vaba vaid siis , kui ta on nõus sellega , mida ta teeb . Ükskõik kui palju me ka ei räägi progressist , oma tublidusest ja millest kõigest veel , aga kui selles kaob inimene , tema vabadus ja tema väärikus , ei maksa mingi progress mitte kui midagi . Kui me ei oska , kui me ei suuda või ei taha kõrvaldada ka väikseid vigu , ei saa me hakkama suurte vigade parandamisega . Ärgem tehkem käsitletava eelnõu seadustamisega ohtlikku viga ! Sellega me tühistame ühepoolselt kolmepoolse leppe , kus osaliseks on kogu Eesti rahvas , sealhulgas töötajad ja ettevõtjad . Tahan veel kord rõhutada , et käsitletav seaduseelnõu on kahjulik mõlemale poolele , ka ettevõtjale . Selle õigusaktiga me hävitame suure osa oma sotsiaalsest kapitalist , anname hoobi inimlikkusele . Muide , ma arvan , et Eesti vajab koosmeelt ja rahvusliku ühtsuse valitsust . Olen rääkinud . Kadri Simson Lugupeetud juhataja ! Head kolleegid ! Kui <arv>. juunil <arv>. aastal tõi valitsus oma mõttetöö vilja ehk töölepingu seaduse siia Riigikokku , siis jäi mulje , et Läänemeri on korraga laiemaks läinud ja Eesti nihkunud Põhjamaadest kaugemale – sinna , kus on odav tööjõud , sotsiaalne kaitse tundmatu , ülemused alati suure tähega ülemused ja alluvad pigem alamad . Täna püütakse uute parandusettepanekutega seda sorti tektoonilise triivimise sarnase nähtuse põhjustatud lõhet veelgi kasvatada . Tööleping võimaldab inimesi koondada kiiremini ja odavamalt . Unustage ära , et pikk staaž annab koondamisel lisakaitset , unustage ka see , et koondamise järel peaks töötaja saama suurema summa , mis võimaldaks tal oma elu ümber korraldada . Valitsus võttis senised kohustused tööandjalt aasta tagasi endale , aga nüüd teatab , et ka tema ei soovi neid kanda . Valitsus ei ole oma sõnamurdlikkusest just eriti pikalt ette hoiatanud – vaid napid kaks nädalat on jäänud . Ja ärge arvake , et teid üldse tuleks pikemalt ette hoiatada , kui kellelgi tekib soov teist vabaneda . <arv>–<arv> päeva on ülim eelhoiatuse aeg , ja oletegi tänaval üsna napi rahasummaga . Reformierakonna poliitkeeles , mida täna esindas endine sotsiaalminister Maret Maripuu , nimetatakse seda turvaliselt paindlikuks tööturupoliitikaks . Surve koondada tekib enamasti majanduse jahtumise tingimustes , kuid majanduse jahtudes kuivavad kokku ka võimalused leida uus töökoht . Ometi ei saa oodata , sest sääste pole ja töötushüvitis ei võimalda harjunud elustandardiga edasi elada . Nii looks töölepingu seaduse muudatuste vastuvõtmine olukorra , kus häda kõige suurem , seal abi kõige vähem . Selge , et igavesi töökohti on järjest vähem . Ja koondamine võib olla ettevõttes majanduslikult paratamatu vajadus , mis kaugemas perspektiivis aitab ettevõtetel ellu jääda ja paremates oludes jälle uusi töökohti luua . Kuid vajalike sotsiaalse kaitse meetmeteta toob koondamine töötajaskonnas kaasa paanika ja stressi süvenemise . Tööta jäämise hirmus inimene masendub kiiresti ja stress on üks peamisi terviseriske . Tuleb arvestada , et paljudel töötajatel pole erilisi sääste , kuid laenukoormus on märkimisväärne . Eesti koondamishüvitised pole juba praegu kuigi suured . Vastupidi , kahe kuni nelja kuupalga suurused kompensatsioonid on üsna elementaarsed inimese eneseväärikuse tagamisel ja talle ümberorienteerumiseks lisaaja võimaldamisel . Nüüd aga vähendatakse neid kompensatsioone otsustavalt . Tuleb arvestada seda , et kui inimene on viimasel töökohal väga kaua töötanud , võib koondamine olla talle ränk šokk ning uue rolli otsimine ja sinna sisseelamine pikalt aega võtta . Seega pole suurem kompensatsioon pikalt ühel kohal töötanud inimesele sugugi põhjendamatu . Kui nüüd tahetakse tühistada riigi lubadus maksta omalt poolt kompensatsiooni , siis nimetatakse seda paindlikkuseks . Aga selline paindlikkus paneb arvestatavate säästudeta ja suure laenukoormusega inimese sundseisu . Koondamisohus töötaja , kellel praeguses majandusolukorras enamasti puudub plaan B ehk järgmine töökoht , kuhu minna , peab ju oma lapsi toitma ja koolitama . Niisugune töötaja on sunnitud ülemuse ees painduma nagu jaksab , aga see tõstatab juba küsimuse inimväärikusest . Paindlikkus , mida meie valitsus jutlustab , ei ole põrmugi sarnane meie Põhjamaadest naabrite paindlikkusega . Me kõik teame , et Soome ja Rootsi majandusedu ei põhine hoolimatul suhtumisel inimesse . Seega tuleks Soomest ja Rootsist õppust võtta ka oma tööturupoliitikas . Meil on inimesi niigi vähe ja paljud meie inimestest on juba tööl välismaal . Seetõttu astub Keskerakond kindlasti vastu eelnõust kumavale suhtumisele . Ma loodan väga , et praegu saalis mitte olevaid , aga nii mitmeski hääletuses Reformierakonnale oma hääle kinkinud rohelisi selles küsimuses odava hinnaga eelnõu taha saadud ei ole . Ma loodan , et rohelistel jätkub riigimehelikkust koondatud inimeste elu oma häältega mitte veel halvemaks teha , vaid astuda välja töötaja kaitseks , nagu seda tehakse Eesti arenenud naabermaades . Valitsuskoalitsiooni kuuluvad erakonnad peaksid aru saama , et valitsuse ülesanne on eelkõige vähendada kõigi meetmetega vaesusriske , kuid see eelnõu hoopis toodab neid juurde . Kui võtta laua peale kaks eelnõu , mis meil tänasel päeval arutlusel on olnud – teine negatiivne lisaeelarve ja töölepingu seaduse muudatused – , siis nende koosmõju võib olla tuhandetele inimestele ränkraske . Päris kindlasti ei ole selline kiire ja odav koondamine turvaliselt paindlik tööturupoliitika . See on selgelt lühinägelik jõhkrus . Iga Riigikogu liige , kes selle eelnõu poolt oma hääle annab , peab endale aru andma , et need inimesed , kes kaotavad pärast <arv>. juulit töö , ei ole lihtsalt arvud paberil . Need on konkreetsed inimesed , kes on olnud senimaani oma pere toitjad , ent kaotavad vägagi tõenäoliselt võimaluse oma pere eest edasi hoolitseda . Praeguses olukorras on suhteliselt lootusetu leida kiiresti uus töökoht . See eelnõu ei aita neid inimesi mitte kuidagi ja ka ettevõtjate seisukohalt ei ole selles tegelikult toimivaid lahendusi . Aitäh ! Jüri Ratas Austatud juhataja ! Head ametikaaslased ! Kui siin kõnetoolis oleks praegu justiitsminister Rein Lang , siis ta ütleks , et kindlasti on tegemist suurepärase eelnõuga . Mina seda ei arva . Ja kui siin kõnetoolis oleks peaminister , siis ta ütleks kindlasti , et mitmesugused Euroopas ja mujal maailmas antud ekspertiishinnangud näitavad seda , et Eesti tööjõuturg on väga jäik ja me vajame ruttu paindlikkust , et viia Eesti uuele majanduskasvule . Mina seda ei arva . Kui mõelda tänastele kõnedele , siis on selge , et lõpptulemust väärata ei saa ja eelnõu <arv> kiidetakse siin täiskogu saalis lähimate tundide jooksul ilusti heaks . Aga küllap see annab tulevikuks üsna olulise pagasi , kui kas uued Riigikogu liikmed või erinevad ühiskonnagrupid saavad stenogrammidest lugeda hinnanguid , mis Riigikogu liikmed <arv>. aasta <arv>. juunil sellele eelnõule andsid . Mulle tundub , et me täna arutame lausa viimasel tunnil noid <arv>. juulil kehtima hakkavaid seadusmuudatusi . Seletuskirjast võib lugeda , et eelnõu eesmärk on tagada töötukassa jätkusuutlikkus . See teeb mind nõutuks , sest seadus tervikuna on ju suunatud tööandjate ja töövõtjate suhete õiguslikule reguleerimisele . Töötukassa jätkusuutlikkuse tagamise eelnõus esitatud seadusmuudatustega viib aga tasakaalust välja varasema tööandjate , töövõtjate ning Vabariigi Valitsuse vahel saavutatud kolmepoolse kokkuleppe . Nüüd soovitakse vähendada töötajatele makstavaid koondamishüvitisi . Kahjuks rikub valitsus arutlusel oleva eelnõu sätetega mullu <arv>. aprillil kolmepoolse kokkuleppega enesele võetud kohustusi ning see ei vii alla mitte ainult valitsuse autoriteeti , vaid kogu avaliku sektori autoriteedi ja usaldusväärsuse tervikuna . Ja mitte ainult seda – niisugune valitsuse käitumine tekitab sügava ning võib-olla parandamatu lõhe ja vastasseisu koalitsiooni ning opositsiooni vahel , ametiühingute ja valitsuse vahel , tööandjate ja töövõtjate vahel . Nõnda näitab valitsuskoalitsioon järjekordselt oma võõrandumist rahvast , mis lõpptagajärjena viib meid sügavasse sotsiaalsesse kriisi , millest väljatulekuks võib kuluda palju aastaid . Menetluses oleva seaduseelnõu heakskiitmisega muutub kapitaalselt kogu töölepingu seaduse olemus . Algse idee kohaselt pidi see kindlustama paindlikud töösuhted tööandjate ja töövõtjate vahel . Kindlasti on tööturul vaja uut regulatsiooni , kuid mitte sellist , mis ühele poole tugevasti kaldu on . Ka ei ole praeguses majandusseisus kõige parem aeg selliseid küsimusi arutada . Seaduseelnõu <arv> tahab töölepingu seaduse ideed täiesti muuta . Oluliselt vähendatakse töövõtjate turvalisust ja kindlustunnet ning see viib sotsiaalsete pingete tekkimiseni , mis suure tööpuudusega piirkondades võib kaasa tuua tõsiseid konflikte . Vabariigi Valitsuse otsus end kolmepoolsest kokkuleppest ilma kompromisse otsimata ühepoolselt lahti siduda on pretsedenditu ja sõnamurdlik käitumine , mis avaldab negatiivset mõju kindlasti ka välispoliitilisest aspektist , sest kahandab riigi usaldusväärsust välisriikide ja nende ettevõtete ehk potentsiaalsete investorite silmis . Välisinvestoreid ootame aga kõik pikisilmi . Valitsus tegutseb paraku otse vastupidi , neid tõrjuvalt . Nüüd ka sellest , kas eelnõu aitab tagada töötukassa jätkusuutlikkust , nagu eelnõu seletuskirjas eesmärgina märgitud . Eelnõu esitajate kurvastuseks pean ma märkima , et kui valitsus endistviisi ei aita ettevõtlusel , eriti ekspordile orienteeritul , jalgu alla saada , siis ei saa me jagu ei majanduskriisist ega ka probleemidest töötukassa jätkusuutlikkuse tagamisel . Seetõttu ei toeta ka mina seda eelnõu . Tänan teid ! Ain Seppik Lugupeetud juhataja ! Lugupeetud kolleegid – ka koalitsioon , kellel on meie kõnede suhtes kõrvaklapid peas ! Ta ei kuule , näete ! Meie ees on siis järjekordselt töölepingu seaduse muudatused . Selle seaduse muudatused , millega tööturu paindlikkuse tagamise sildi all muudetakse töötajate vallandamine märksa kergemaks ning mis muudab oluliselt töötaja ja tööandja vahelist õigussuhet viimase kasuks . Seda on küll mõttetu nimetada tööturu paindlikkuse seaduseks , seda tuleks nimetada tööturu murdmise seaduseks . See oleks õige nimi selle redaktsiooni puhul , mida meile praegu pakutakse . Töötajate õiguste kaotuse kompensatsiooniks olid algses variandis , mis hakkab <arv>. juulil kehtima ja mis juba detsembris vastu võeti , mõeldud hüvitised , mida riik praegu maksta ei suuda ning mis seetõttu kuni <arv>. aastani edasi lükatakse . Seega kõik tööandjate õigused jäävad jõusse täies mahus , töötajad aga jäävad oma osast ilma , ka peaaegu täies mahus . See väike osa , mis jääb , ei võimalda ära elada . Mis nendest inimestest edasi saab , see võimulolijaid Isamaa ja Res Publica Liidust ning Reformierakonnast ei huvita . Seda ei arutatud ka komisjonis ning jutud nende erakondade nn sotsiaalsest mõõtmest ei maksa punast krossigi . Meie oleme endiselt töölepingu seaduse uue variandi vastu , see on meie selge ja muutumatu seisukoht . Keskerakonnal oli välja pakkuda ka mõistlik kompromiss : lükata kogu töölepingu seaduse jõustumine edasi <arv>. aastasse . Seda valitsev koalitsioon ei arvestanud . Ta ei arvestanud ka sotsiaaldemokraatide ettepanekut , mis oli natuke leebem variant , kuid mis oleks ka olukorda leevendanud . Tõe huvides peab märkima , et selles eelnõus on kahtlemata ka positiivseid momente . Nii näiteks on oluliselt täpsustatud öötöö regulatsiooni , igapäevase puhkeaja ja töölepingu ülesütlemise regulatsiooni jm. See on muidugi vajalik , kuid viitab ühtlasi sellele , mida Keskerakond on siit kõnepuldist varem korduvalt kuulutanud : uue töölepingu seaduse regulatsioon on sedavõrd kõrge abstraktsiooniastmega ning sedavõrd õigusselgusetu , et tavainimesel on ilma kvalifitseeritud õigusabita võimatu seaduses sätestatust ja eriti selle mõttest aru saada . Tuletan teile aga , lugupeetud kolleegid , meelde , et valitsuskoalitsioon vähendab lisaeelarvega oluliselt riigi õigusabiks ettenähtud summasid , kelleltki neid küsida ka ei ole . Nimelt õigusselguse puudumine ongi teine oluline põhjus töötajate õigusetusse olukorda asetamise kõrval , miks Keskerakond ei ole töölepingu seaduse uut varianti kunagi toetanud . Õigusselguse puudumine tähendab tegelikult seda , et inimesed ei saa tekkiva õigussuhte iseloomust aru , nad on tööandjate võimaliku omavoli ees kaitsetud ega oska endale paremaid materiaalseid tingimusi tagada . Ühiskonna nõrgemate kaitse aga ei kuulu praeguse valitsusliidu prioriteetide hulka . Kõnealuse töölepingu seaduse õigusselgusetus on kohati koomilisi varjundeid hakanud omandama . Nimelt esitas reformierakondlane Silver Meikar , meie armas kolleeg , eelnõu muutmiseks ettepanekuid , millest ühte ei arvestatud . Valitsuse esindaja nimelt teatas , et kolleeg Meikar murrab sisse lahtisest uksest ning tema tehtud muudatusettepanekud on juba töölepingu seaduses arvestamist leidnud . Kui juba valitseva koalitsiooni liige , kes rahvasaadik Meikar ju on , ei saa uuest töölepingu seadusest aru , mida siis rääkida veel tavalisest inimesest ! Reformierakond ei saa ise aru , mida ta siin hääletab ! Meikarile lohutuseks ütlen , et ka mina ei saa kõigest selles töölepingu seaduses aru . Muidugi saavad tänu sellele tööd paljud juristid , kirjutades pakse ja kalleid raamatuid töölepingu seaduse kommentaarideks . Iseenesest see pole paha , inimesed teenivad vähemalt . Kuid ma tahan öelda , et praegune valitsus ei hooli oma inimestest – kehtima hakkav töölepingu seadus vaid kinnitab seda . Lõpetuseks tahan juhtida tähelepanu veel ühele faktile , mis peaks meid kõiki valitsuse tegemiste suhtes väga ettevaatlikuks tegema . Nimelt , kui me küsisime õiguskomisjonis sotsiaalministrilt , kuidas selline olukord sai tekkida ning kas seda <arv>. aasta lõpus ei suudetud ette näha , siis vastus oli vapustav : nemad valitsuses arvestasid tänaseks <arv> <arv> töötuga . Tegelikkus on kahjuks midagi muud . See on selle valitsuse töö tagajärg . Mis saab siis pärast <arv>. juulit ? Ennustan , et järgmiste kuude jooksul kasvab tööpuudus märksa ja lisandub suur hulk töötuid . Loodan , et valitsus siis lõpuks ka võtab endale vastutuse tehtud vigade eest . Välja tuleb selle eelnõu tegelik autor Rein Lang ja ütleb , et mina olin see mees , see oli hea seadus , aga metsa läks ta nagu mul paljud teisedki . Ning siis hakkab valitsus lõpuks mõtlema ka uute töökohtade loomisele . Ja nüüd päris lõpuks : Keskerakonnal ei olnud plaanis täna obstruktsiooni rakendada , sest olukord riigis on halb . Aga kuna õiguskomisjon eesotsas selle esimehe Ken-Marti Vaheriga otsustas kasutada teerulli taktikat – tõsi küll , teerull on nõrgemaks jäänud , suhe <arv> : <arv> töötab vaevu – , siis selleks , et õpetada nii noortele inimestele demokraatia algtõdesid , me võtame kasutusele obstruktsiooni taktika . Tänage selle eest ainult Ken-Marti Vaherit , kes suutis meie <arv> ettepanekut – head või halba , see pole selles kontekstis tähtis – , kokku suruda <arv>-ks . Ja et teil oleks veel aega selle seaduse üle mõelda , taotleb Keskerakonna fraktsioon eelnõu teise lugemise katkestamist . Aivar Riisalu Hea istungi juhataja ! Head kolleegid ! On väga positiivne , et eelnõu lugemise teatud faasis saab rahvasaadik väljendada ka oma isiklikku seisukohta , mida täna siit kõnepuldist minu head erakonnakaaslased ongi teinud . Keskerakond , nagu ma olen alati oma kõnedes rõhutanud , on suur erakond . Tema maailmavaade on üsna lai ja kuna Eestis ei ole veel välja kujunenud klassikaliselt tugevat tsentrismi , ei ole välja kujunenud ka seda head üksteist armastavat elujõulist ja edukat väikekodanlust , keda Keskerakond saaks esindada . Nõnda peame läbi ajama selles olukorras , kus me praegu oleme . Mina tunnistan ausalt : kui Rein Lang kunagi töölepingu seadusega avalikkuse ette tuli , siis minu esimene mõte oli , et ta jäi sellega hiljaks . Võib-olla olnuks seda töölepingu seadust hädasti vaja umbes viis aastat tagasi , kui iga vend , kes suutis hommikul püsti tõusta ja kellu haarata , teatas , et ta on ehitaja . Kahjuks sellel ajal ei aidanud ettevõtjat mitte keegi . Igal medalil kipub olema kaks poolt ja praegu me oleme töölepingu seadusega saavutanud olukorra , kus me niigi keerulises majandusseisus – nii riigisiseselt kui globaalselt – tegelikult lõhustame ühiskonda . Me lõhustame ühiskonda , me toodame klassivõitlust , mida Eesti-suguses pisikeses riigis ja pisikese rahvakillukese sees ju mitte mingil juhul vaja ei oleks . Ainus konstruktiivne ettepanek , mille poolt ma kahe käega olen , on see , et kogu see asi tulnuks tõepoolest edasi lükata kas aastasse <arv> või mis iganes siit läbi käinud on . Ja edasi tulnuks see lükata kõige praktilisemal põhjusel : praegusesse aega too seadus ei sobi mitte kuidagi . Tänased sõnavõtjad on üsna palju rääkinud kogu probleemi või selle lepingu või töölepingu seaduse olemusest töötaja seisukohast . Mina proovin sellest rääkida tööandja seisukohast , kelle hulgas mul on elus võimalik olnud olla ja kui jumal annab , olen ehk ka tulevikus . Ainus asi , millega tuleb eelnõu algatajate väidetes nõus olla , on see , et ega ühegi tööandja eesmärk ei ole inimesi vallandada . Vastupidi , iga tööandja on õnnelik , kui tema alluvad on hea kvalifikatsiooniga ning teevad oma tööd vastutustunde ja südamega . Mina olen käitunud oma elus põhimõtte järgi , et sellel päeval , kui ma peaksin mingi ametikoha täitmiseks korraldama konkursi , oleks mõistlik eraettevõtlus ära lõpetada . Väikeses ühiskonnas normaalsed ettevõtted – ma ei saa rääkida suurtest ettevõtetest , mida Eestis on <arv>–<arv> – peaaegu seda seadust ei vajagi . Sellel lihtsal põhjusel , et meie korporatiivses ühiskonnas leian ma oma töötajad oma sugulaste , sugulaste sõprade ja veel kelle iganes hulgast . Mul pole seda seadust vaja ! Ja milleks mul peaks vaja olema seda vihkamist , mida selle seaduse kaudu praegu ühiskonda külvatakse ? ! Selles on kogu probleemi olemus . Kurb on see , et me kulutame taas palju energiat võitluse peale , mida tegelikult meie väikeses Eestis võidelda poleks vaja . Me ju tegelikult täna ei räägi kõige põhilisemast . Me räägime töölepingu seadusest , me räägime sellest , kuidas inimesi lahti lasta , aga mitte keegi ei ole viimastel nädalatel rääkinud sellest , milline võiks Eesti majandus lähiajal välja näha . Mitte keegi ei taha enam eriti rääkida sellest , kuhu me üleüldse liigume , kuhu me need <arv> <arv> või <arv> <arv> töötut lähiaastatel tööle paneme . Kas te saate aru , kallid rahvasaadikud , meil ei ole ju enam ideed ! Esimesed kümmekond aastat me sahkerdasime NSV Liidust saadud varaga . Kõik me saime oma vanemate talud tagasi , müüsime metsa ja maid , ostsime endale korralikke Toyota Corollasid ja kortereid ja maju . Ja siis tuli väikene kriis , mis meid ei kainestanud . Seejärel me hakkasime kõik arendama kinnisvara , ehitasime põllud pilpakülasid täis . Sellele kõigele oli vaja ju ka kohalik tööstus orienteerida , mida ka tehti . Ukse-aknatootjaid , killustikupurustajaid ja hommikul püsti tõusta suutvaid segumehi tekkis nagu muru peale vihma . Ent see lõppes ära . Siinkohal tahan ma küll visata kivi poliitikute kapsaaeda ja öelda , et ettevõtjad said <arv>. aastal aru , et odava raha pidu on otsas . Ettevõtjad said <arv>. aastal aru , et töötajaid ei ole varsti kuhugi panna . Siis ei tulnud töölepingu seadusega välja mitte keegi ! Valitsusel oli ju pidu laialt . Mina hindan praegust olukorda just niimoodi , et pandi korralikult pidu ja nüüd on kõigil paha olla . Siin ei ole enam tähtis , oled sa reformierakondlane , keskerakondlane , IRL-i mees või kes iganes . Andke see võti , kuidas – andke mulle andeks minu otsekohesus – andke see võti , kuidas see pohmakas välja ravitakse . Aga seda võtit ei ole . Räägime innovatsioonist . Innovatsioon meie jaoks , kallikesed , on see , kui mina kaevan , tuleb kolleeg Astok , võtab mult labida ära ja kaevab edasi . Siis ongi ju kõik teistmoodi . See on meie ainus realistlik innovatsiooniidee , sest ülejäänud innovatsioon on nii kallis , et selleks ei ole meil õrna halli sentigi kusagilt võtta . Niisugune on Eesti realism . Kallid inimesed ! Saage aru ühest asjast : kui me seda ideed lähema poole aasta või poolteise aasta jooksul välja ei mõtle , on meil ainus võimalus kuulutada Soomele sõda ja esimesel päeval alla anda . Aitäh ! Esimees Ene Ergma Aitäh , kolleeg Aivar Riisalu ! Kolleeg Hannes Astok , milles on küsimus ? Hannes Astok Kuna mu nime mainiti , tahaksin repliigi korras öelda , et minu jaoks ei ole innovatsioon see , et ma Aivar Riisalult võtan labida ära ja tema eest edasi kaevan . Minu jaoks on innovatsiooni käsitlus märksa keerulisem ja ma olen valmis seda kolleegiga , kes äsja kõnepuldis kõneles , pikemalt jagama . Aitäh ! Mailis Reps Lugupeetud Riigikogu esinaine ! Kallid kolleegid ! Äärmiselt meeldiv oli kuulata head kolleegi Aivar Riisalu , sest tema mõtted on alati kainestavad . Aga ka minul tekkis mõte , et huvitav , kas innovatsioon on see , kui kelleltki midagi ära võetakse . Ma loodan siiski , et kõik on veidi komplitseeritum . Aga see mõte on küll õige , et meie lähenemine on tihti liialt ühekülgne . Kui nüüd töölepingu seaduse juurde minna , siis see on nagu Pandora laegas , mille kohta me väga kaua arvasime , et kindlasti seda uuesti ei taheta avada , aga seda tuli siiski teha . <arv>. detsembril <arv> kiitis Riigikogu heaks töölepingu seaduse eelnõu . Kui vaadata , kuidas tööleping sündis , siis , nagu ka täna on korduvalt räägitud , jõudis ta siia saali mitmekülgse kompromissi tulemusena . Ma ei julgeks seda nimetada kokkuleppeks , sest kokkulepped eeldavad minu arvates veidi rohkem üksteise arvestamist , aga kompromiss oli see küll . Kui aga vastuvõtmine oli seljataga , siis koos jõulurõõmuga need kompromissid lõppesidki : pärast töölepingu seaduse sisus kokkuleppele jõudmist otsustas valitsus ühepoolselt jõustumistähtaega ettepoole tuua ja selleks sai <arv>. juuli <arv>. <arv>. novembril <arv> , veidi enne seda , kui töölepingu seadus sai Riigikogus vastu võetud , ütles minister Lang Reformierakonna pressiteates : " Võttes arvesse maailmamajandust ja ka Eesti majandust , leian , et on mõistlik jõustada uus töölepingu seadus plaanitust kuus kuud varem . Uue töölepingu seadusega soovime luua inimestele võimalusi kiiremaks reageerimiseks ning ümberõppeks pidevalt muutuval tööturul . " Seega rikkus Vabariigi Valitsus kokkulepet juba enne seaduse vastuvõtmist Riigikogus . <arv>. aprillil <arv> jõuti kokkuleppele töölepingu seaduse eelnõu sisus , mille kohta ütles juba eespool tsiteeritud justiitsminister Rein Lang , meie suur lemmik : " Tuleb vabaneda kivinenud nõukogulikust arusaamast töötaja sotsiaalse kaitse osas . Töövõtja huvid on kaitstud mitte koondamistasude seadusega kindlustamise , vaid tasuva töökoha saamisega . " Praegu on Eestis ligi <arv> <arv> ametlikku töötut , kes kvalifitseeruvad töötuks . Kahjuks on ka kümneid tuhandeid nn mittekvalifitseeruvaid töötuid , kes ei vasta töötukassa kriteeriumidele . Loomulikult on ka väga palju neid , kes ei ole ennast töötuna arvele võtnud . Kahe nädala pärast jõustuv töölepingu seadus tekitab kümneid tuhandeid töötuid juurde , sest paljud ettevõtted ja ettevõtjad on planeerinud nendele ilmselgelt soodsamad koondamised teha pärast seaduse jõustumist . Reformierakonna , Isamaa ja Res Publica Liidu ning nüüd ka roheliste arvates tähendab paindlik tööturg vist seda , et tööandja selgelt tugevama poolena saab esitada töölepingus omad nõudmised , millega teine pool huviga tutvub . Praeguses tööturu olukorras on selge , et töötajad ei julge streikidagi – seda tõestab ka tänane kogemus – , rääkimata endale või perele sobivamate töötingimuste või koolituse nõudmisest . Parimal juhul lepitakse kokku , mismoodi toimub töölepingu lõpetamine . Nüüd on Vabariigi Valitsus jõudnud järjekordse kokkuleppe rikkumiseni . Mõne päeva või täpsemalt paari nädala pärast jõustuva seaduse kompromissi sisu oli ju see , et tööandjatelt võetakse hulk kohustusi ära ja riik võtab endale suurema vastutuse nii töötajate kui töötute eest . Mõni päev enne esimesi väljamakseid avastas aga riik , et oh sa ime , rahakotis polegi nii palju raha ! Ning selle asemel , et tunnistada kompromiss ebaõnnestunuks , otsustati ühepoolselt töötajate kaitsest ja töötute toetusest loobuda . Huvitav on siinkohal asjaolu , et vaid paar kuud tagasi selgitas Sotsiaalministeerium , et riik saab oma kohustustega suurepäraselt hakkama , kuigi juba siis rääkisid arvud hoopis teist keelt . Töölepingu seadus ei aita kuidagi majanduskriisi lahendada , pigem lisab sinna uue mõõtme , sotsiaalse kriisi . Töötajaid hakkab olema senisest märgatavalt lihtsam vallandada , sellest kas või SMS-iga teatades . Eriti kurb on aga lähenemine iibeprobleemile . Vanemahüvitise laest räägitakse kui peamisest meetmest , kuidas iivet tõsta , samal ajal on selge , et noor vanem vaatab küsimust palju laiemalt , kui ta otsustab peret juurde luua . Kindlasti on väga mõjuv tegur asjaolu , et lisaks poolteise aasta jooksul saadavale vanemahüvitisele võib sellesama noore vanema esimesel haigestunud lapsega koju jäämise päeval kas või SMS-iga teatades töölt lahti lasta . Huvitav , kumb on olulisem sõnum : kas see , et sa saad aasta-poolteist vanemahüvitist , või see , kui mõni noor vanem , tavaliselt ema , lapse esimese nohupäeva järel vallandatakse . Tõenäoliselt tema kolleegid lükkavad pereloomise edasi või loobuvad lastest karjääri nimel hoopiski . Kõnealuse seadusega vähenevad töötajate garantiid ja hüved oluliselt ning kasvab ebakindlus tuleviku ees . Juba <arv>. detsembril <arv> oli selge , et riigieelarvelisi kohustusi , mis eelnõu rakendamine endaga kaasa toob , ei suudeta täita . Viimaks on sellest aru saanud ka Vabariigi Valitsus ja need töötajate õigused , mis töölepingu seadusega algul alles jäid , lükatakse edasi aastani <arv> – lootuses , et selleks ajaks on koondamislaine lõppenud . Kui Eesti riik ei suuda täita endale töölepingu seadusega võetud kohustusi , tuleb seadus kogu paketis edasi lükata . Aitäh ! Evelyn Sepp Austatud istungi juhataja ! Lugupeetud kolleegid ! Vaadake , me oleme kummalises olukorras . Meil on nimelt vähemusvalitsus . Aga see eelnõu eeldab vastuvõtmiseks enamuse hääli . Siin on nagu pisike vastuolu . Ja miks see on huvitav küsimus ? See on selles mõttes väga tähelepanuväärne , et kes ikkagi vastutab selle eest , mis niisuguse seaduse tagajärjel juhtuma hakkab . Tõenäoliselt siis , kui vastutuse aeg kätte jõuab , kipub unuma , kes olid need , kes andsid oma lisahääle selleks , et kaitsta vähemusvalitsust . Üldiselt on euroopalik kaitsta vähemusi . Ent praeguses olukorras ilmselt ei ole asjakohane mõelda , et peamine on kaitsta vähemusvalitsust . Peamine on kaitsta nõrgemat poolt tööturul . Ja nõrgem pool tööturul ei ole kindlasti mitte tööandja , vaid klassikaliselt siiski töövõtja . Kogu selle arutelu käigus jääb kardetavasti kõlama üks vale signaal . See on see , et eelnõu seadusena vastuvõtmise korral on tööandjale kõik lubatud . On küll tõsi , et seadus on täiesti tasakaalust väljas . On tõsi , et tööandjal on väga vähe vastutust ja väga suured õigused . Aga kui see suhe on tavaline võlaõigussuhe – ja seda ta uue seaduse jõustumisel on – , siis võlaõigussuhtes on kaks poolt ja eeldatakse , et nad on võrdsed pooled . Kui üks pool on sunnitud sõlmima lepingu , mille puhul ta ei ole päris vabalt saanud kaasa rääkida , kui ta ei ole selles lepingus teise osapoolega võrdne , siis ma usun , et see kestab esimese kohtuvaidluseni . Ma loodan , et see tuleb ruttu ja tõenäoliselt see seadus lendab uperpalli , nii nagu lendas kurikuulus SMS-laenude andjate kaasus . See oli tüüpiline võlaõigussuhe , mis osutus vastuolus olevaks seaduse mõtte ja sättega . Küllap on see väga oluline signaal , mis tänasest arutelust kõlama peaks jääma , et tööandjatele ei tähenda see piiramatut vabadust teha ükskõik mida ja ükskõik kuidas . Ja veel : töölepingu seadus tervikuna ja ka tänased viimased õied sellest paketist on valusad . On küllap igati asjakohane juhtida veel paarikümne tuhande inimese tähelepanu töölepingu seaduse sätetele , nende mõjudele . Tõenäoliselt vähem kui poole aasta pärast puudutab see umbes <arv> <arv> praegu avalikus teenistuses olevat inimest . Ja küllap siis hakkavad täna siin saalis formaalselt enamust , aga sisuliselt vähemust esindav opositsioon ja ka need inimesed , kes seda mõju omal nahal tunnevad , lähenevatel valimistel ja tõenäoliselt ka mitmetel hilisematel valimistel toetama pisut teistsugust maailmavaadet , pisut teistsuguseid väärtushinnanguid . Head kolleegid ! Ma saan aru , et teil siin koalitsiooni ridades on olnud põhjust vältida seda arutelu siin saalis . Teil on häbi . Teil peabki häbi olema , aga lugupidamisest nende tuhandete inimeste vastu oleksite võinud selle arutelu ajal siiski saalis istuda ja vaadata nendele inimestele näkku , kes teie otsuste tagajärjel on mõne nädala pärast tööta ja kelle pere jääb sissetulekuta . Aitäh ! Toomas Tõniste Austatud juhataja ! Austatud kolleegid ! Ma tahaksin teile ühte tõde meelde tuletada : kust tuleb see raha , mida me siin hoogsalt ja nii lahkesti laiali jagame . See raha tuleb ettevõtlusest . Et oleks võimalikult palju raha jagada , peab meil olema hästi palju ettevõtteid-ettevõtjaid . Ja siis on ka palju töökohti . Mida paremini läheb Eesti ettevõtetel , seda suuremat palka saavad töövõtjad . Seda me nägime ka varasematel aastatel : kui ettevõtjatel läks hästi , siis ka palganumbrid kasvasid jõudsalt . Heast töötajast ei soovi mitte ükski firma lahti saada , seda ma teile kinnitan . Pigem otsitakse neid tikutulega taga . Praegu on probleem lihtsalt selles , kuidas tagada , et võimalikult paljud inimesed õpiks õigeid ameteid ja tahaks oma tööd võimalikult hästi teha . Tööleping on kahepoolne . Täna on siin jäänud mulje , et tööandja on kuri ja halb , töövõtja on hea . Kindlasti on vahel ka niimoodi , aga tihti on ka teistpidi : töötaja kasutab seadusest tulenevaid võimalusi kuritahtlikult . Ja ma kinnitan oma kogemustest , et need ei ole harvad juhud . Pigem näen mina probleemi selles , et meil on väikesi ja keskmisi ettevõtteid vähe . Inimesed ei julge , ei taha asutada ettevõtet , luua töökohti . Ma olen rääkinud sadade noortega ja julgen väita , et ainult paar protsenti on neid , kes üldse mõtlevad selle peale , et looks mõne ettevõtte ja hakkaks töökohti looma , et teeks midagi . Kõik mõtlevad , et ah , läheb niisama – lähen kuhugi tööle , siis ehk õpin . Jne. Niimoodi me Eestis kaugele ei jõua ja niimoodi me oma riigile mingit erilist tulu ei teeni . Lihtne on ju muudmoodi hakkama saada , kui minna oma rada . Need inimesed , kes täna kiruvad , streigivad või lihtsalt oma kõnedega odavat populaarsust püüavad , võiksid vahest mõelda ka selle peale , mida on nemad teinud selleks , et inimestel oleks head töökohad . On nad loonud mõne töökoha ? Ja kui ei ole , siis miks ei ole ? Ma arvan , et kui see enda jaoks läbi mõelda , siis vahest räägitaks natuke teist juttu . Kokkuvõtteks tahan öelda , et unistamine pole keelatud – me võime kõik unistada . Aga kahjuks on reaalsus tihti natuke teistsugune , karmim . Nii nagu ükski inimene , ei saa ka ükski riik kaua üle oma võimete elada . Seepärast ongi riigi ülesanne luua maksimaalselt soodne ettevõtluskeskkond , mis lõpptulemusena tähendab tööd ja head palka kõigile , kes tahavad ja oskavad tööd teha . Aitäh ! Eiki Nestor Austatud juhataja ! Austatud Riigikogu ! Kui te väga ei pahanda , siis ma räägin selle päevakorrapunkti raames eelnõust <arv> , mille pealkiri on " Töölepingu seaduse ja sellega seonduvate seaduste muutmise seaduse eelnõu " . Räägin seda selleks , et veenda teid , et olukord ei olegi nii lootusetu , ja samas ka selgitada , miks meie fraktsioon täna hääletab nii , nagu ta seda teeb . Kõigepealt : ka meie arvame , et praegu kehtiv seadus on paljuski seadus , mis räägib formaalsest kaitsest . Selles on liiga palju loosungeid ja tegelikus elus praktikuna võin ma teile öelda , et sageli on väga keeruline kaitsta inimest , kellele on liiga tehtud . Me hindame tööd , mis eelmisel aastal ühiselt tehti kolmnurgas valitsus – tööandjad – ametiühingud , ja peame lahendust , mis tookord sündis , väärtuslikuks . Võib-olla ka mulle ei meeldi üks või teine paragrahv selles seaduses ja ma annaksin sellele mingi teistsuguse hinnangu , aga see oli seadus , mille suhtes saavutati kokkulepe , see toodi siia saali , seda kaitsti siin Riigikogus ja see võeti siin vastu . Selle eelnõuga me oleme loomas pretsedenti , mida Eestis ei ole olnud <arv>. aastast saadik . Teisisõnu : kui siiamaani riigivõim on austanud tööturupartnereid , ükskõik kui tugevad või nõrgad nad ka ei ole , ja tegutsenud arusaamises , läbirääkimistes , vaidlustes ja selle kaudu tulemusteni jõudes , siis nüüd me teeme esimest korda midagi muud . Me võtame kätte ning valitsuse ettepanekul ja kahe fraktsiooni najal rikume sõlmitud leppeid . Seda ei ole Eestis tehtud aastast <arv> . Ka seesama töötuskindlustus ise , mille jätkusuutlikkuse huvides on see eelnõu paljuski ju esitatud , on sündinud Eesti tööandjate , töötajate ja valitsuse koostöös . Töötuskindlustuse alus ongi lepe Eesti tööandjate ja ametiühingute vahel . Ma tänan komisjoni selle eest , et peeti sisuliselt ühel juhul ja põhimõtteliselt ka teisel juhul õigeks arvestada minu ettepanekuid . Siiski kutsun Riigikogu liikmeid üles toetama ettepanekuid , mis on teinud meie fraktsioon . Miks ? Kõigepealt seetõttu , et meie muudatusettepanekud tähendavad ausat ülestunnistust : praegustes oludes me ei ole võimelised katma kõiki kohustusi , mis uus seadus töötuskindlustusele paneb . Kui me seda ausalt tunnistame , siis tunnistame seda ausalt kõigile osapooltele . Uue töölepingu seaduse alustala oli paindlikkus tööandja ja turvalisus töötaja seisukohast . See tuleb edasi lükata . Ja kui see tuleb edasi lükata , siis tuleb see mõlemale edasi lükata . Meie muudatusettepanekute sisu on , et aastani <arv> lükatakse edasi mõlemale poolele selle alustala garanteerimine , mis leppes saavutati . Teine argument kõigile finantstarkadele , kes siin saalis on : meie muudatusettepanekud mõjutavad valitsussektori tasakaalu täpselt sama palju kui esitatud eelnõus ettenähtu . Teisisõnu mõjutavad töötukassa kohustused ja õigused valitsussektori tulevikku sama palju , töötukassa jätkusuutlikkus on samasugune . Nende ettepanekute eelis valitsuse eelnõu ees on üks : nõnda jääks rikkumata tasakaal ühiskonnas . Mul on olnud sellel teemal pikki vaidlusi . Nendeks debattideks on kulunud tunde , mille jooksul on püütud üksteist veenda . On olnud ka teisi kompromisslahendusi , mõnevõrra lahkemaid , mis oleksid tähendanud küll maksumäära tõusu , aga seaduse jõustumist ühel või teisel kujul . Neid ei ole vastu võetud . Minu ettepanek teile , head kolleegid , on selline : saagem aru , ühiskonnas on teatud põhimõtted , mida ei tohi rikkuda . Kui erakondadel on kombeks üksteist nii vedada kui alt vedada , siis kindlasti ei tohiks valitsus ja Riigikogu käituda samamoodi kodanikuühiskonna suhtes . Neil tuleb alati täita leppeid , mis ühiskonnaga saavutatud on . Aitäh ! Ain Seppik Eesti Keskerakonna fraktsioon palub seda ettepanekut hääletada , aga enne hääletust palume kümme minutit vaheaega . Esimees Ene Ergma Palun ! Aga esitage ettepanek mulle ka kirjalikult . Praegu on kell <arv>.<arv> , jätkame <arv>.<arv>. V a h e a e g Ain Seppik Mul on ka liitlasi , aga Keskerakonna fraktsioon palub seda muudatusettepanekut hääletada ja enne hääletamist palub kümme minutit vaheaega . Aseesimees Keit Pentus Panen hääletusele <arv>. muudatusettepaneku , mis on Eestimaa Rahvaliidu fraktsiooni esitatud . Palun hääletada ! Hääletustulemused Ettepanekut toetas <arv> Riigikogu liiget , vastu oli <arv> . Ettepanek ei leidnud toetust . <arv>. muudatusettepanek on Eestimaa Rahvaliidu fraktsiooni esitatud . Juhtivkomisjon on jätnud selle arvestamata . Palun , kolleeg Mai Treial ! Eiki Nestor Palun seda muudatusettepanekut hääletada . Ja kuna lendav taldrik on osa rahvasaadikuid ära viinud , siis ma ei palu vaheaega . Aseesimees Keit Pentus Panen hääletusele <arv>. muudatusettepaneku , mis on Sotsiaaldemokraatliku Erakonna fraktsiooni esitatud . Palun hääletada ! Hääletustulemused Muudatusettepaneku poolt oli <arv> , vastu <arv> Riigikogu liiget . Ettepanek ei leidnud toetust . <arv>. muudatusettepaneku on esitanud juhtivkomisjon , nagu ka <arv>. muudatusettepaneku . Ka <arv>. muudatusettepanek on juhtivkomisjoni esitatud . <arv>. muudatusettepanek on kultuurikomisjoni esitatud ning juhtivkomisjon on seda arvestanud täielikult . <arv>. , <arv>. ning ka <arv>. muudatusettepanek on juhtivkomisjoni esitatud . Head Riigikogu liikmed ! Me oleme läbi vaadanud kõik eelnõu muutmiseks laekunud ettepanekud , kuid Sotsiaaldemokraatliku Erakonna ning Eesti Keskerakonna fraktsioon on Riigikogu juhatusele teinud ettepaneku eelnõu <arv> teine lugemine katkestada . Alustan selle ettepaneku hääletamise ettevalmistamist . Kas võime asuda hääletama ? Panen hääletusele Sotsiaaldemokraatliku Erakonna ja Eesti Keskerakonna fraktsiooni ettepaneku eelnõu <arv> teine lugemine katkestada . Palun võtta seisukoht ning hääletada ! Hääletustulemused Ettepaneku poolt hääletas <arv> Riigikogu liiget , vastu <arv> . Ettepanek ei leidnud toetust . Head kolleegid ! Töölepingu seaduse ja sellega seonduvate seaduste muutmise seaduse eelnõu teine lugemine on lõppenud . Tänane päevakord on ammendatud , tänan teid tõsise arutelu eest ! Kohtumiseni homme !